<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="it"
     xml:id="IT19012">
   <teiHeader>
      <fileDesc>
         <titleStmt>
            <title>I Misteri Delle Soffitte : edizion ELTeC</title>
            <author ref="viaf:90127951">Invernizio, Carolina (1851-1916)</author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words"> 89608</measure>
         </extent>
         <publicationStmt>
            <publisher ref="https://distant-reading.net">COST Action "Distant Reading for European
               Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="digitalSource">
               <ref target="https://www.liberliber.it/mediateca/libri/i/invernizio/i_misteri_delle_soffitte/pdf/invernizio_i_misteri.pdf">Liber Liber</ref>
               <bibl type="printSource">
                  <title>I Misteri delle Soffitte</title>
                  <author>Invernizio,Carolina</author>
                  <respStmt>
                     <!-- Curatori dell'edizione cartacea -->
                     <resp>editor</resp>
                     <name> Adriano,Salani</name>
                  </respStmt>
                  <publisher>Salani</publisher>
                  <pubPlace>Firenze</pubPlace>
                  <date>1930</date>
               </bibl>
            </bibl>
            <bibl type="firstEdition">
               Torino, Gazzetta del Popolo, <date>1901</date>
            </bibl>
         </sourceDesc>
      </fileDesc>
      <encodingDesc n="eltec-1">
         <p>downloaded from Liber Liber Library</p>
      </encodingDesc>
      <profileDesc xmlns:eltec="http://distantreading.net/eltec/ns">
         <langUsage>
            <language ident="it">Italiano</language>
            <language ident="fr">Francese</language>
         </langUsage>
         <textDesc>
            <eltec:authorGender key="F"/>
            <eltec:size key="medium"/>
            <eltec:reprintCount key="high"/>
            <eltec:timeSlot key="T4"/>
         </textDesc>
      </profileDesc>
      <revisionDesc>
         <change when="2022-02-03"> Revision in ELTeC format:Parolari, Marco </change>
         <change when="2019-06-04">Revision in ELTeC format: Federica Bologna</change>
      </revisionDesc>
   </teiHeader>
   <text>
      <front>
         <div type="titlepage">
            <p>Carolina Invernizio</p>
            <p>I Misteri delle Soffitte.</p>
            <p>Romanzo.</p>
            <p>Firenze</p>
            <p>Adriano Salani, Editore</p>
            <p>Viale dei Mille</p>
         </div>
      </front>
      <body>
         <div type="group" n="1" xml:id="IT190101">
            <head>PARTE PRIMA</head>
            <head>Dramma.</head>
            <div type="chapter" n="1" xml:id="IT1901010001">
               <head>I.</head>
               <p>Era la notte del giovedì grasso. Nessuno si ricordava di un inverno mite come
                  quello, e il carnevale aveva uno sfogo inusitato.</p>
               <p>I ricchi se la spassavano nei palazzi; il popolo nelle osterie, sotto i portici,
                  alla fiera, ai balli pubblici.</p>
               <p>I veglioni erano affollati e, come il solito, più di tutti si mostrava animato
                  quello dello <emph rend="italic">Scribe</emph>.</p>
               <p>Fra le maschere che avevano fatto il loro ingresso colà dopo la mezzanotte, vi era
                  un domino femminile elegantissimo, troppo elegante, che stonava in quell'ambiente
                  volgare.</p>
               <p>Veniva forse in cerca di un'avventura galante? Aveva un appuntamento?</p>
               <p>Una folla di studenti le fece cerchio.</p>
               <p>- Cerchi me, bella principessa? - gridò uno di essi, un giovane allampanato,
                  giallo come un limone. - Io sono disposto a darti tutto il mio cuore.</p>
               <p>- Va' là, poeta da quattro soldi! La bella è in cerca di un Trovatore dei tempi
                  antichi, che sappia difenderla dagli audaci, piegare il ginocchio dinanzi a lei, e
                  forse gli mostrerà appena la punta del suo bel nasino. -</p>
               <p>Il domino, che fissava i suoi occhi grigi su quel gruppo di giovani e pareva
                  studiasse la fisionomia di ognuno, disse con voce armoniosa:</p>
               <p>- Hai indovinato, mio caro, ed ecco su chi faccio cadere la mia scelta. -</p>
               <p>E posò la mano inguantata sulla spalla di un bel giovane dal volto leale, con
                  occhi nerissimi e capelli biondi.</p>
               <p>Scoppiò un evviva assordante, e per qualche minuto attorno alla coppia venne
                  eseguita una danza folle, sfrenata,</p>
               <p>Poi ognuno si sbandò per proprio conto, gridando:</p>
               <p>- Buona fortuna, Aldo! -</p>
               <p>Ma il giovane non pareva soddisfatto di quell'inattesa avventura galante.
                  Tuttavia, volgendosi alla sua compagna, le chiese con accento gentile, dandole del
                     <emph rend="italic">voi</emph>:</p>
               <p>- Dove debbo condurvi, signora?</p>
               <p>- Fatemi fare un giro per il teatro, - rispose la maschera - poi conducetemi a
                  casa vostra. -</p>
               <p>Lo studente sussultò.</p>
               <p>- A casa mia? - ripetè, come se non prestasse fede ai suoi orecchi.</p>
               <p>- Sì. Che ci trovate di strano? Non avete una casa, voi? Vivete forse in famiglia?
                  -</p>
               <p>Aldo si era già rimesso.</p>
               <p>- No, - rispose - vivo solo. Ma sono povero, ed abito in una soffitta.</p>
               <p>- Che m'importa? -</p>
               <p>Aldo rivolse al domino uno sguardo, tra il diffidente ed il corrucciato.</p>
               <p>Ma l'ammirazione che destava nel pubblico la sua elegante compagna, finì col
                  lusingare il suo amor proprio.</p>
               <p>Egli pensava:</p>
               <p>- Costei dev'essere molto bella, e sarei un pazzo se me la lasciassi sfuggire.
                  Forse è una gran signora, che in questa notte di carnevale vuol soddisfare un
                  morboso capriccio. Contentiamola; io nulla ci perdo; anzi, ho tutto da guadagnare
                  in quest'avventura! -</p>
               <p>Prima di uscire dal teatro, Aldo passò nella guardaroba a prendere il suo
                  soprabito.</p>
               <p>Aldo abitava sul corso San Maurizio.</p>
               <p>Egli e la sua compagna salirono le scale umide e sporche. Confusi rumori turbavano
                  la sconosciuta. Erano pianti di bambini, bestemmie di uomini, grida soffocate di
                  donne.</p>
               <p>- Che casa è mai questa? - chiese ella.</p>
               <p>- È una specie di alveare. - rispose Aldo - nè può garbare a voi, avvezza forse ad
                  una palazzina quieta, senza inquilini. In questa casa abitano molte famiglie,
                  quasi tutte composte di onesti operai, che lavorano dall'alba alla sera, e solo
                  alle feste alzano un po' il gomito e fanno chiasso. Però vi è di buono che nessuno
                  si occupa dei fatti altrui, ognuno vive a sè, ed io mi trovo benissimo. -</p>
               <p>Avevano già salito cinque piani e si avviavano verso la stretta scala che
                  conduceva alle soffitte.</p>
               <p>Il corridoio a destra e a sinistra sembrava interminabile.</p>
               <p>Aldo volse a sinistra, e dopo pochi passi sì trovò, a faccia a faccia con un uomo
                  vestito da <foreign xml:lang="fr">pierrot</foreign>, col volto infarinato. Costui
                  si trasse da un lato senza dire parola, e lo studente strinse il braccio della sua
                  compagna, come per dirle che non aveva nulla da temere.</p>
               <p>Erano giunti dinanzi all'uscio della soffitta di Aldo. Egli accese un cerino, aprì
                  con una chiave inglese e fece passare il domino. Quando, entrato egli pure, si
                  voltò per chiudere, vide il pierrot quasi vicino all'uscio; ma, Aldo non parlò,
                  per non spaventare la compagna, e chiusa la porta, tirò il catenaccio.</p>
               <p>Fatto ciò, accese un lume che era sul tavolino, indi si volse alla
                  sconosciuta.</p>
               <p>Costei si era seduta sopra un divano e si guardava intorno con sorpresa.</p>
               <p>Tutto era modesto, di una pulitezza eccezionale. Le due finestre avevano cortine
                  bianchissime, come la coperta del letto. Sul tavolino stavano i libri ben
                  allineati; l'armadio aveva i battenti lucidi come specchi; un paravento cinese
                  nascondeva il lavabo; la stufa di maiolica rendeva un delizioso tepore.</p>
               <p>- Siete alloggiato come un principe! - disse la sconosciuta.</p>
               <p>Aldo sorrise.</p>
               <p>- Io stesso - rispose - tengo in ordine la mia roba, rifaccio il letto, spazzo,
                  pulisco dappertutto ogni giorno per conservare bene questi quattro mobili che mia
                  madre ha comperati con molti sacrifizi. Perchè io sono povero, signora, e non lo
                  nascondo. Ma voi non siete venuta qui per sentire la mia storia. Perdonatemi.
                  -</p>
               <p>Sedette accanto a lei, e con voce sommessa:</p>
               <p>- Perchè non vi levate la maschera? - disse.</p>
               <p>Ella mormorò:</p>
               <p>- Lasciatemi, signore, ve ne supplico! -</p>
               <p>Poi si piegò, svenuta.</p>
               <p>Aldo ne fu spaventato. Per farle riavere il respiro, le tolse la maschera dal
                  viso, e mandò un grido d'ammirazione. Com'era bella!</p>
               <p>A un tratto la sconosciuta aprì gli occhi, due occhi grigi ornati di lunghe ciglia
                  nere, e disse con l'accento della più sincera disperazione:</p>
               <p>- Mio Dio, che cosa ho fatto? Perchè sono venuta qui? -</p>
               <p>Aldo, stupito, rispose:</p>
               <p>- Ci siete venuta di vostra volontà, signora. Ma io credo di avervi usato tutto il
                  rispetto che meritate.</p>
               <p>- No, non lo merito; ma voi siete buono, signore, e lo sarete ancora. Ah! la mia
                  scelta è caduta bene, altrimenti sarei stata perduta per sempre! -</p>
               <p>Si passò una manina sulla fronte e con voce interrotta:</p>
               <p>- Se sapeste!... - proseguì. - Stasera ero come pazza: ho scoperto un tradimento
                  che spezza tutta la mia vita di amore, di devozione, di fedeltà, e volendo
                  calpestare l'onore di colui che mi tradisce, mi sono recata al veglione dello
                     <emph rend="italic">Scribe</emph>. Era mia intenzione di darmi al primo uomo
                  che mi fosse piaciuto, qualunque fosse, per poter gridare oggi all'altro:</p>
               <p>«- Anch'io ho avuto un amante! -</p>
               <p>«Ma all'uscire con voi dal teatro ero già esaurita dallo sforzo fatto; poi,
                  nell'entrar qui, ho avuto vergogna di me ed ho perduto i sensi. -</p>
               <p>La giovane scoppiò in lacrime, nascondendo il bel volto sul divano.</p>
               <p>Aldo, commosso, le rivolse parole di conforto.</p>
               <p>La sconosciuta si era a poco a poco calmata; ella rialzò la testa, stese le mani
                  al giovane, che le strinse fra le sue con viva simpatia.</p>
               <p>In quel momento un grido acuto, terribile, un grido di morte risvegliò tutti gli
                  echi del casamento e fece balzare in piedi Aldo e la sua compagna.</p>
               <p>Al tempo stesso si udì uno sbattere di uscì, voci che chiamavano aiuto, altre che
                  gridavano:</p>
               <p>- All'assassino! -</p>
               <p>Aldo si slanciò fuori e la sconosciuta lo seguì con la lucerna accesa.</p>
               <p>E fu bene. A quel chiarore, lo studente vide il pierrot che gli passava dinanzi
                  come una freccia, dirigendosi verso il pianerottolo per raggiungere la scala.</p>
               <p>E dietro a quegli una voce ansante gridava:</p>
               <p>- Fermatelo, è lui l'assassino! -</p>
               <p>Di un salto Aldo gli fu sopra, poi, aiutato da altri inquilini sopraggiunti, lo
                  legò come un salame.</p>
               <p>- Bisogna ricondurlo nella stanza della sua vittima finchè giungano le guardie, -
                  disse un uomo.</p>
               <p>- Chi ha assassinato? - chiese Aldo.</p>
               <p>- Giulietta, la poverina, così buona e onesta!</p>
               <p>- Ed è morta? - domandò la sconosciuta, che tutti guardavano con sorpresa,
                  sembrando loro una strana apparizione,</p>
               <p>- Essa non dà più segni di vita; - rispose una donna canuta - è crivellata di
                  ferite. Mio figlio è corso a chiamare il medico.</p>
               <p>- Andiamo a vederla; - soggiunse la sconosciuta - forse potremo soccorrerla. -</p>
               <p>Quando la giovane apparve, seguita da Aldo, sul limitare della soffitta dove era
                  successo l'assassinio, tutti fecero largo.</p>
               <p>La soffitta era rischiarata dai molti lumi portati dagli inquilini, in un angolo
                  gemeva l'assassino, steso a terra, tutto legato.</p>
               <p>Intorno al letto, dove era distesa l'assassinata, molte donne si accalcavano
                  ansiose, tentando invano con gli asciugamani di arrestare il sangue che sgorgava
                  copioso dal petto della vittima.</p>
               <p>L'assassinata era assai giovane, e nonostante il pallore cadaverico del volto,
                  appariva sempre bellissima.</p>
               <p>Si capiva che era stata colpita mentre dormiva e, svegliata all'improvviso, aveva
                  sostenuto una fiera lotta con l'assassino.</p>
               <p>Aveva ancora fra le mani contratte alcuni lembi dell'abito del pierrot.</p>
               <p>Ma ciò che più di tutto straziava, è che presso al letto dell'assassinata,
                  inconscia del dramma terribile ivi successo, dormiva in una culla una bambina di
                  forse due anni, bionda come la madre, bella come un amore.</p>
               <p>- Sarebbe bene toglierla di lì; - disse la sconosciuta ad Aldo - la porterò nella
                  vostra stanza e veglierò su lei. -</p>
               <p>Sollevò la bimba senza svegliarla e, tenendola stretta al suo petto, si mosse per
                  uscire da quella stanza.</p>
               <p>Ma in quell'istante entrò il medico. Dietro a lui venivano guardie, delegati, un
                  ispettore, e una folla enorme che non si riusciva a tenere indietro. La signora
                  non potè uscire dalla soffitta.</p>
            </div>
            <div type="chapter" n="2" xml:id="IT1901010002">
               <head>II.</head>
               <p>La storia di Giulietta, detta la <emph rend="italic">Bionda</emph>, era un
                  romanzetto semplice, ma triste.</p>
               <p>Figlia di un antico militare decorato, passò l'infanzia e l'adolescenza in
                  convento, protetta da alcune pie dame alla morte della mamma. Tornata a casa a
                  quindici anni, essendo il padre vecchio, acciaccato, ella divenne il suo conforto,
                  la sua guida.</p>
               <p>Siccome la meschina pensione del pover uomo non bastava a sopperire a tutte le
                  spese, Giulietta si mise a ricamare per un negoziante, cui la madre superiora del
                  convento l'aveva raccomandata.</p>
               <p>Scorsero due anni d'una vita abbastanza tranquilla.</p>
               <p>Giulietta ora buona quanto bella,</p>
               <p>Ebbe proposte di matrimonio, ma essa rispose che non si sarebbe accasata finchè
                  vivesse suo padre.</p>
               <p>Un giorno, mentre lavorava, cantando allegramente, vennero ad avvertirla che il
                  povero vecchio era stato colto da una sincope sulla via e l'avevano trasportato
                  all'ospedale. Giulietta non doveva rivederlo che morto.</p>
               <p>La povera fanciulla pianse molto, ma a poco a poco il suo dolore si calmò ed ella
                  potè riflettere alla sua situazione,</p>
               <p>La pensione del padre cessava. Giulietta doveva ormai vivere col suo lavoro.</p>
               <p>Fin da quel momento la sua vita fu ancora più modesta e più laboriosa.</p>
               <p>Usciva soltanto la domenica, recandosi al Valentino.</p>
               <p>Per certo, non le mancavano i corteggiatori, ma la bella bionda passava
                  indifferente in mezzo a tutte le seduzioni.</p>
               <p>Tuttavia un giorno sì notò che Giulietta era stata accompagnata fino sulla porta
                  di casa da un bel giovane sui venticinque anni, dall'aria seria e distinta.</p>
               <p>D'allora in poi, quando essa usciva, il bel giovane era ad attenderla. A chi le
                  domandò chi fosse costui, rispose:</p>
               <p>- È il mio fidanzato, un bravissimo giovane impiegato in una banca. Ci sposeremo
                  presto. -</p>
               <p>Ai coniugi Pavin, suoi vicini più intimi, lo presentò perfino.</p>
               <p>Scorsero tre mesi: era d'inverno.</p>
               <p>Una sera, Lorenzo Pavin, tornando a casa, trovò la moglie Teresa molto
                  inquieta.</p>
               <p>- Che hai? - le chiese stupito.</p>
               <p>- Sono due giorni che non vedo Giulietta, e ciò mi turba. Non è mai stata tanto
                  senza venire da noi.</p>
               <p>- Perchè non vai da lei?</p>
               <p>- Ho bussato poco fa al suo uscio, non ha aperto. -</p>
               <p>L'operaio si grattò la testa.</p>
               <p>- Tu mi metti una pulce negli orecchi; vado io stesso a vedere. -</p>
               <p>Uscì nel corridoio e si recò a bussare all'uscio della Bionda. Nessuno
                  rispose.</p>
               <p>L'operaio non pose tempo in mezzo.</p>
               <p>Corse a prendere un ferro e con quello diè di leva all'uscio della soffitta di
                  Giulietta. Si slanciò nella stanza, seguito da Teresa.</p>
               <p>La giovane era stesa sul letto e gemeva: aveva ingoiato del laudano; voleva
                  morire.</p>
               <p>La moglie del falegname preparò subito un caffè carico, mentre il marito correva a
                  chiamare un medico,</p>
               <p>Due ore dopo, Giulietta ora fuori di pericolo e raccontava piangendo:</p>
               <p>- Sono stata disgraziata o colpevole. Mi sono fidata di un uomo che mi ha
                  ingannata. Lo amavo, e siccome mi giurava di sposarmi, mi lasciai trattare come se
                  fossi già sua moglie. Ero felice, e non scorgevo l'abisso.</p>
               <p>«Quattro giorni fa, egli non venne all'ora solita; lo attesi inutilmente tutta la
                  sera.</p>
               <p>«La mattina mi venne un pensiero: che fosse ammalato?</p>
               <p>«Risolvetti di andare a chiedere sue notizie nella casa dove abitava.</p>
               <p>«Non ero mai andata a casa sua, perchè mi diceva che stava in pensione da una
                  vecchia signora, amica della sua famiglia, la quale si sarebbe scandalizzata se
                  fossi andata a trovarlo.</p>
               <p>«Ma sapevo il nome della via e il numero della casa.</p>
               <p>«Vi giunsi in pochi minuti.</p>
               <p>«Entrai dal portinaio e chiesi:</p>
               <p>«- È in casa il signor Fabio Ribera?</p>
               <p>«- Non lo conosco; - mi rispose - non abita qui. -</p>
               <p>«Uscii di là con le gambe tremanti.</p>
               <p>«Eppure non pensavo ancora ad un tradimento.</p>
               <p>«Corsi subito in un piccolo quartiere che Fabio aveva affittato e ammobiliato per
                  il nostro matrimonio.</p>
               <p>«Salii difilato al secondo piano, sonai alla porta di quel quartiere.</p>
               <p>«Comparve un giovinetto che io non conoscevo.</p>
               <p>«- Il signor Fabio Ribera? - chiesi.</p>
               <p>«- Vi siete sbagliata, bella ragazza: non abita qui.</p>
               <p>«- Ma come? Fabio è il padrone di quest'appartamento. -</p>
               <p>«Il giovinotto si mise a ridere.</p>
               <p>«- Lo sarà stato la settimana passata! - esclamò. - Adesso il proprietario sono
                  io.... e mi dispiace che ho una visita, altrimenti sarei lietissimo di farvelo
                  visitare. Ma se voleste venire domani.... -</p>
               <p>«Non volli sentir altro: fuggii col cuore stretto da un'orribile angoscia.</p>
               <p>«Quando fui nel vestibolo entrai in portineria.</p>
               <p>«Vi era una donna, e ciò mi diede coraggio.</p>
               <p>«- Scusate, - le dissi con voce ancora un po' alterata - il quartierino al secondo
                  piano, primo uscio a destra, non era stato preso ed ammobiliato dal signor Fabio
                  Ribera?- -</p>
               <p>«La portinaia mi guardava così fissamente, che sentii le guance avvamparmi.</p>
               <p>«- Il signor Fabio Ribera non è il giovane che venne più volte in questa casa con
                  voi? - domandò,</p>
               <p>«Feci un cenno affermativo.</p>
               <p>«- Ebbene, - soggiunse la portinaia - se vi ha detto che il quartierino era suo,
                  vi ha ingannata. Quel quartierino lo tiene in affitto una certa Clorinda, che lo
                  cede a giorni, a settimane, a mesi, per galanti ritrovi. -</p>
               <p>«Se non caddi di piombo a terra fu un miracolo. Ero stordita. Nonostante volli
                  tentare un ultimo colpo,</p>
               <p>«Stamani, dopo altri due giorni d'inutile attesa, mi sono recata alla banca dove
                  Fabio mi aveva detto di essere impiegato.</p>
               <p>«Ma neppur là sanno chi sia Fabio Ribera.</p>
               <p>«Perciò, oppressa, disperata, quasi pazza, volevo morire.</p>
               <p>- Per fortuna, - esclamò Lorenzo - siamo stati in tempo a salvarvi!</p>
               <p>- Quel birbante, - soggiunse Teresa - non merita davvero il sacrifizio della
                  vostra vita! Dimenticatelo, è forse meglio per voi: costui non si farà più vedere.
                  -</p>
               <p>La moglie del falegname ebbe ragione.</p>
               <p>Giulietta passò molti giorni di angoscia, poi sembrò rassegnata e riprese a
                  lavorare in compagnia dei suoi buoni vicini.</p>
               <p>Un giorno si accòrse di essere incinta.</p>
               <p>Ella non si disperò.</p>
               <p>- Invece di morire, - disse - vivrò per la mia creatura: se non ho potuto divenire
                  una buona moglie, sarò una buona madre. -</p>
               <p>Infatti, dato che ebbe alla luce la sua bimba, cui pose nome Gina, la giovane
                  volle allattarla da sè, e da allora in poi si dedicò interamente a sua figlia.</p>
               <p>Ed ora quella madre così giovane, bella, onesta, veniva barbaramente
                  assassinata!</p>
            </div>
            <div type="chapter" n="3" xml:id="IT1901010003">
               <head>III.</head>
               <p>Mentre il medico visitava Giulietta, le guardie rialzavano bruscamente
                  l'assassino, che volgeva all'intorno sguardi spauriti e balbettava:</p>
               <p>- Lasciatemi!... Non sono stato io!...</p>
               <p>- È stato lui! L'ho veduto uscire da questa soffitta quando sono accorsa al primo
                  grido della povera Giulietta! - urlò Teresa.</p>
               <p>- Silenzio! - disse il medico.</p>
               <p>Egli era chinato sul corpo straziato di ferite, e, dopo alcuni minuti, si rialzò
                  dicendo:</p>
               <p>- Non è ancora morta! Procurerò di richiamarla ai sensi. -</p>
               <p>Frattanto la sconosciuta rimaneva presso la culla, tenendo appoggiata al seno la
                  bimba, che continuava a dormire.</p>
               <p>Il medico operò una prima e rapida fasciatura delle ferite, poi chiese dell'acqua
                  con dell'aceto, e ne spruzzò il viso di Giulietta.</p>
               <p>Ella si mosse, aprì gli occhi. Il medico non si era ingannato: viveva.</p>
               <p>La sconosciuta non poteva più distogliere gli sguardi dall'assassinata.</p>
               <p>A un tratto gli occhi di Giulietta si rianimarono, la bocca le tremò convulsamente
                  e lasciò sfuggire un grido rauco.</p>
               <p>- All'assassino!... Aiuto!... Prendetelo!... - disse con una voce che scosse
                  tutti.</p>
               <p>Ad un cenno dell'ispettore le guardie trassero presso il letto il pierrot, che
                  invano volgeva il capo per non incontrare gli sguardi dell'assassinata.</p>
               <p>- L'abbiamo arrestato, signorina! - disse l'ispettore. - Guardatelo: lo
                  riconoscete? -</p>
               <p>Giulietta stese un braccio con un gesto che parve una maledizione.</p>
               <p>- Lo riconosco, è lui! - gridò. - Tenetelo, o mi colpirà ancora. Ed io.... non
                  voglio morire.... -</p>
               <p>E cacciando un urlo che sgomentò tutti:</p>
               <p>- Mia figlia.... mia figlia.... la mia Gina....</p>
               <p>- È qui, non temete; - rispose la sconosciuta con voce dolcissima - ne avrò cura
                  io. -</p>
               <p>Giulietta si volse al suono di quella voce, guardò la bella signora, poi si vide
                  uno spettacolo singolare.</p>
               <p>La ferita si era rialzata bruscamente sul letto afferrandosi alla sconosciuta con
                  tutte le sue forze, guardandola avidamente e rantolando:</p>
               <p>- Lei? Lei? Ma non sa...? -</p>
               <p>Uno sbocco di sangue sgorgò dalle labbra di Giulietta, che ricadde sul letto
                  irrigidita.</p>
               <p>Questa volta il medico disse a voce alta;</p>
               <p>- È morta! -</p>
               <p>La sconosciuta vacillò, o sarebbe caduta con la bambina, se Aldo, che le era
                  vicino, non l'avesse sorretta.</p>
               <p>- Andiamo nella mia stanza: - disse - è inutile rimanere qui ancora. -</p>
               <p>Ma l'ispettore osservava con sorpresa quella signora elegante e le disse:</p>
               <p>- Mi permetta una domanda, signora: conosceva la giovane che hanno
                  assassinata?</p>
               <p>- No, - rispose la sconosciuta - l'ho veduta per la prima volta questa notte.</p>
               <p>- Allora come spiega le parole della poveretta, rivoltasi a lei come a persona che
                  non le fosse ignota?</p>
               <p>- Non so spiegarle. -</p>
               <p>Aldo fremeva a quelle domande.</p>
               <p>L'ispettore proseguì:</p>
               <p>- Per certo, signora, ella non deve far parte degli inquilini di queste soffitte.
                  Perchè dunque si trova qui? -</p>
               <p>Questa volta Aldo non si contenne.</p>
               <p>Prima che la sconosciuta potesse rispondere, egli disse con voce sicura:</p>
               <p>- La signora è mia sorella, venuta a passare gli ultimi giorni di carnevale a
                  Torino. Essa era nella mia stanza, quando abbiamo udite le grida di questa
                  disgraziata e ci siamo slanciati fuori. Io stesso ho fermato l'assassino.</p>
               <p>- È vero, è vero! - dissero più voci.</p>
               <p>- Se volete le mie generalità, - soggiunse lo studente - vi sarà facile averle,
                  perchè in questa casa tutti mi conoscono. Mi chiamo Aldo Pomigliano, sono studente
                  ingegnere, di San Giorgio Canavese: ho i genitori viventi e quest'unica sorella
                  maritata a Ivrea. Ed ora, permettete che ci ritiriamo. -</p>
               <p>La franchezza del giovane cancellò ogni diffidenza del funzionario di pubblica
                  sicurezza, che disse:</p>
               <p>- Potete andare; ma forse avremo poi bisogno di voi.</p>
               <p>- Sarò sempre a disposizione dell'autorità.</p>
               <p>- E la bambina di quella disgraziata la tiene in custodia la signora?</p>
               <p>- Sì; - rispose la sconosciuta - non ho figli; le farò da madre. -</p>
               <p>Le comari fecero sentire un lusinghiero mormorìo. Teresa si avvicinò alla
                  sconosciuta.</p>
               <p>- Gina è la mia figlioccia; - disse con le lacrime agli occhi - se la signora lo
                  permette, posso aiutarla a custodirla.</p>
               <p>- Ne parleremo domani! - disse con un mesto sorriso la sconosciuta. - Adesso; il
                  meglio che si possa fare è di coricarla nel letto di mio fratello. -</p>
               <p>Pochi minuti dopo, Gina, avvolta in una calda coperta nel letto di Aldo,
                  continuava a dormire il sonno degli angeli.</p>
               <p>L'assassino fu condotto via fra le imprecazioni di tutti.</p>
               <p>La povera salma dell'infelice Giulietta rimase vegliata da due guardie.</p>
               <p>La sconosciuta, coricata che ebbe la bambina, si rivolse verso lo studente
                  esclamando:</p>
               <p>- Siete stato molto generoso con me! Non lo dimenticherò mai, sebbene la vostra
                  generosità non impedisca che io sia perduta: domani si saprà, che non sono vostra
                  sorella.</p>
               <p>- Tranquillatevi! Nessuno può smentirmi, perchè io ho veramente una sorella
                  maritata a Ivrea, una sorella che mi adora, alla quale scriverò subito per
                  narrarle l'accaduto; e potete star certa non ci tradirà. -</p>
               <p>La giovane, tornata a sedere sul divano, chiese a Aldo:</p>
               <p>- Voi pure avete creduto che io conoscessi l'assassinata?</p>
               <p>- Sì, - rispose egli. - La sorpresa che ha mostrato nel vedervi, le sue sconnesse
                  parole, mi avevano fatto credere che la povera Giulietta sapesse chi siete.</p>
               <p>- Eppure, - disse la sconosciuta - vi giuro che io non vidi mai quella sventurata
                  prima di questa notte. E voi, la conoscevate?</p>
               <p>- Come si conoscono i vicini. L'incontravo qualche volta per le scale: ci
                  salutavamo, ma non ci parlavamo. Sapevo che lavorava e che aveva fama di
                  onestissima, sebbene quella bambina fosso il frutto d'una colpa. A proposito;
                  volete davvero occuparvi di quell'orfanella?</p>
               <p>- Sì, - rispose vivamente la sconosciuta, - Ma per riuscire, ho bisogno di
                  voi.</p>
               <p>- Sono interamente ai vostri ordini.</p>
               <p>- Grazie! - mormorò commossa la giovane. - La poverina passerà dunque il resto di
                  questa notte nel vostro letto: domattina la brava donna che si è offerta di
                  custodirla avrà cura di lei; io sarò qui verso le nove, e combineremo insieme il
                  modo di allevare quella creaturina, cui farò da madre.</p>
               <p>- Ed io le farò da padre! - esclamò Aldo.</p>
               <p>La sconosciuta si alzò, e avvicinatasi al letto, guardò a lungo la bella
                  creaturina che dormiva, poi disse a Aldo:</p>
               <p>- Datemi il mio domino, la maschera; bisogna che io vada via.</p>
               <p>- Tornerete davvero alle nove? - chiese Aldo con voce tremante.</p>
               <p>Essa gli stese la mano, e rispose con un accento che non ammetteva dubbio:</p>
               <p>- Ve lo prometto.</p>
               <p>- Grazie! Intanto ditemi il vostro nome, il solo vostro nome di battesimo.</p>
               <p>- Speranza. -</p>
               <p>E senza aggiungere altro, la signora, infilato il domino, uscì.</p>
               <p>Aldo rimase immobile, col cuore in tumulto.</p>
               <p>Speranza si era già impadronita di tutta la sua anima.</p>
            </div>
            <div type="chapter" n="4" xml:id="IT1901010004">
               <head>IV.</head>
               <p>Nessuno, del casamento operaio, conosceva neppure di vista il pierrot, nessuno
                  l'aveva mai veduto con la povera Giulietta.</p>
               <p>Al primo e sommario interrogatorio, colui, non soltanto aveva respinto l'accusa di
                  assassinio, ma non volle neppur dire il suo nome. Fu condotto in prigione,
                  rivestito di altri abiti borghesi, lasciato solo, mentre si procedeva ad
                  un'inchiesta sul conto dell'assassinata per scoprire la responsabilità
                  dell'assassino.</p>
               <p>Il giudice istruttore incaricato dell'inchiesta, benchè ancora giovane, passava
                  per molto abile.</p>
               <p>Era il cavaliere Umberto Trani, uomo simpatico e distinto, che aveva molto acume e
                  molto tatto.</p>
               <p>Egli si recò col cancelliere ed alcuni agenti in borghese alla soffitta, dove era
                  stato commesso il delitto, e quando vide la vittima, fece un atto di stupore e
                  pensò:</p>
               <p>- Strano! Mi sembra di aver veduto costei e di averle parlato; ma non ricordo nè
                  dove, nè quando. -</p>
               <p>Il nome gli era ignoto.</p>
               <p>Dopo aver osservato le ferite che denotavano come la sventurata avesse dovuto
                  lottare con un feroce assassino, le guardò le mani.</p>
               <p>Manine bianche, lunghe, affusolate; l'indice della mano sinistra portava le tracce
                  del lavoro. Nella destra aveva una ferita leggiera, e, fra le unghie, pezzetti di
                  stoffa bianca insanguinata.</p>
               <p>Fatte rapidamente quelle osservazioni, il giudice istruttore ordinò una verifica
                  nella stanza, Il primo oggetto che gli cadde sotto gli occhi fu la culla.</p>
               <p>- Nel rapporto dell'ispettore ho letto infatti di una bambina. Dov'è? -
                  chiese.</p>
               <p>L'ispettore che si trovava nella soffitta ed era rimasto fino allora silenzioso,
                  rispose:</p>
               <p>- È affidata alle cure di una brava donna, che fu sua madrina. Peraltro il signor
                  Aldo Pomigliano, studente ingegnere, colui che arrestò l'assassino, ha dichiarato
                  che egli e sua sorella s'impegnano di allevare la figlia della morta,</p>
               <p>- Ne riparleremo; - disse Umberto Trani - proseguiamo le nostre indagini. -</p>
               <p>La soffitta aveva il puro necessario. Dentro un baule fu trovato biancheria, una
                  scatola con oggetti d'oro di poco valore, una piccola somma e una scatola
                  contenente un fascio di lettere.</p>
               <p>Il magistrato s'impossessò subito di queste.</p>
               <p>Poi diede ordine che il corpo fosse trasportato alla sala anatomica per
                  l'autopsia, ed egli interrogò gli inquilini delle soffitte.</p>
               <p>Il primo a presentarsi fu il falegname Lorenzo Pavin, cui il magistrato così si
                  rivolse:</p>
               <p>- Ditemi tutto quello che sapete.</p>
               <p>- Io non so altro che Giulietta era una giovane onesta, buona....</p>
               <p>- Onesta.... - interruppe il magistrato. - Mi sembra che una giovane divenuta
                  madre senza avere un marito.....</p>
               <p>- Fu sedotta da un furfante! - soggiunse indignato l'operaio. - Oh! so io le
                  lacrime versate dalla povera Giulietta!</p>
               <p>- Conoscevate costui?</p>
               <p>- Lo vidi due volte sole: era un bel giovane, elegante, di modi distinti....</p>
               <p>- Avete veduto l'assassino?</p>
               <p>- Sì, signore.</p>
               <p>- Non vi è sembrato che avesse qualche rassomiglianza col seduttore? -</p>
               <p>Il falegname rimase per un istante a bocca aperta, poi scosse il capo:</p>
               <p>- No, ecco, non mi pare, sebbene non potrei giurarlo; era così impiastricciato di
                  biacca e di sangue!</p>
               <p>- Ebbene, ve lo faremo vedere ripulito; ma prima ditemi: vedeste ieri la
                  vittima?</p>
               <p>- Sì, signore. Verso sera mia moglie ed lo venimmo qui per dare a Giulietta delle
                  caramelle. La piccina era seduta su quel piccolo tappeto e si baloccava; la mamma
                  lavorava.</p>
               <p>- La vostra soffitta è attigua a questa?</p>
               <p>- Sì, signore.</p>
               <p>- Non sentiste più tardi qualche voce d'uomo o il rumore d'una lite?</p>
               <p>- No, signore. Mia moglie ed io, dopo cena, ci coricammo e ci addormentammo
                  subito, Fummo svegliati all'improvviso da un grido di aiuto.</p>
               <p>«- È Giulietta! - disse mia moglie saltando dal letto e infilandosi una sottana,
                  mentre io accendevo il lume, e si slanciò fuori dell'uscio per bussare a quello
                  della nostra vicina.</p>
               <p>«In quel momento ne uscì l'assassino vestito da pierrot.</p>
               <p>«Teresa si mise a urlare, e allora il signor Aldo acciuffò il miserabile.</p>
               <p>«Ecco tutto, signore. -</p>
               <p>Gli altri vicini non aggiunsero nuovi particolari a quelli dati da Lorenzo.</p>
               <p>Anche Aldo fu interrogato.</p>
               <p>- Voi pure abitate nelle soffitte? - gli domandò il magistrato.</p>
               <p>- Sì, signore, - egli rispose. - I miei mezzi non mi permettono di meglio. Mia
                  madre e mia sorella fanno già abbastanza sacrifici per mantenermi qui agli
                  studi.</p>
               <p>- Da quanto tempo abitate in questa casa?</p>
               <p>- Da quasi due anni.</p>
               <p>- Conoscevate Giulietta?</p>
               <p>- Conoscenza da vicini; ci salutavamo incontrandoci per le scale, e nulla più.</p>
               <p>- Ieri la vedeste?</p>
               <p>- No. Io passai quasi tutto il giorno fuori di casa, essendo giunta mia sorella
                  che desiderava passare gli ultimi giorni di carnevale a Torino.</p>
               <p>- È maritata, vostra sorella?</p>
               <p>- Sì; a un benestante d'Ivrea: il signor Rivalta: - rispose con disinvoltura Aldo.
                  - Ieri sera pranzai con lei all'albergo, poi siccome ella aveva desiderio di
                  vedere un veglione, andammo a prendere un domino, ed io venni con lei a casa per
                  cambiarmi d'abito,</p>
               <p>«Avevo finito di abbigliarmi, mia sorella stava per mettersi la maschera, allorchè
                  un grido giunse fino a noi. Mi slanciai per le scale e fu allora che arrestai
                  l'assassino. -</p>
               <p>Il magistrato aveva ascoltato con molto interesse.</p>
               <p>- Dove si trova adesso vostra sorella? - domandò.</p>
               <p>- All'albergo a riposare, in preda all'emozione sofferta questa notte.</p>
               <p>- Mi hanno detto che essa vuole incaricarsi della bambina della vittima?</p>
               <p>- Sì, signore, se non vi è nulla in contrario. Benchè non siamo ricchi, abbiamo
                  preso a cuore la sorte di quella creaturina. Per adesso l'abbiamo affidata a
                  Teresa, una brava donna, che l'ha tenuta a battesimo. Poi, appena mia sorella sarà
                  tornata ad Ivrea ed avrà parlato con suo marito, la ritireranno con loro.</p>
               <p>- Faranno davvero un'opera di carità, della quale tutte le persone di cuore non
                  potranno che elogiarli. -</p>
               <p>L'interrogatorio era finito. La soffitta fu chiusa coi suggelli, ed il giudice
                  istruttore lasciò la casa, promettendo una ricompensa a chi gli recasse indizi
                  sull'assassino.</p>
               <p>Umberto Trani condusse seco Lorenzo il falegname, cui Giulietta aveva presentato
                  un giorno il proprio fidanzato. Il magistrato sperava che l'operaio lo
                  riconoscesse nell'assassino.</p>
            </div>
            <div type="chapter" n="5" xml:id="IT1901010005">
               <head>V.</head>
               <p>- Contessa, ecco il conte: scende di carrozza.</p>
               <p>- Bene, Celia; puoi ritirarti. -</p>
               <p>La contessa Bianca Rossano rimase sola nel suo gabinetto da toelette. Accigliata,
                  nervosa, sedette sul divano, rimanendo assorta.</p>
               <p>Aveva il lungo accappatoio indossato nello scendere dal letto, e gli stupendi
                  capelli neri sciolti sulle spalle.</p>
               <p>Un lieve bussare all'uscio la fece trasalire.</p>
               <p>- Avanti! - diss'ella.</p>
               <p>Un uomo entrò, vestito da viaggio. Appariva pallido o commosso, ma nei suoi occhi
                  era un raggio d'intensa felicità.</p>
               <p>- Bianca! - esclamò stendendo le braccia. La contessa non fece gesto alcuno.</p>
               <p>- Siete voi? - disse con acconto glaciale. - Non vi aspettavo così presto!</p>
               <p>Egli rimase un istante come impietrito.</p>
               <p>Il conte Rossano era un bell'uomo sui trentacinque anni, distintissimo. I suoi
                  sguardi, pieni di dolcezza, lampeggiavano quasi sinistramente nella
                  commozione.</p>
               <p>Egli si slanciò verso la moglie, volle stringerla nelle sue braccia.</p>
               <p>- Bianca, angelo mio, è così che mi accogli al mio ritorno? -</p>
               <p>La giovane si svincolò.</p>
               <p>- Finiamo questa ignobile commedia! - disse guardandolo con alterezza. - Ormai ho
                  scoperto che siete un miserabile.</p>
               <p>- Bianca! - gridò il conte, minaccioso.</p>
               <p>- Un miserabile! - ripetè essa. - Ah! credevate di aver preso per moglie un'idiota
                  da sfruttare a vostro talento!... Ebbene, vi siete ingannato: voi non mi conoscete
                  ancora, ma io vi conosco: guardate. -</p>
               <p>Si alzò, prese da una scatola di cristallo una lettera spiegazzata e la gettò con
                  disprezzo sul viso di lui.</p>
               <p>Il conte divenne livido: aveva compreso tutto.</p>
               <p>Quella lettera, ricevuta una settimana prima, egli l'aveva ricercata invano, la
                  credeva smarrita. Era la lettera di una donna e diceva:</p>
               <quote>
                  <l>«Livio mio, ti attendo con ansia. Già da un anno sospiro un tale istante! Ah!
                     perchè non ero io ricca come quella sciocca che hai sposata e che non è la
                     donna fatta per te? Tu continui a giurarmi che non solo non ami tua moglie, ma
                     che è un vero tormento per te il fingere una tenerezza che non senti. Ebbene,
                     presso di me ti consolerai di tanta noia! Ricordi le nostre follìe di un tempo?
                     Mi lusingo che si rinnoveranno, che ti compenseranno delle nausee sofferte. Mi
                     hai promesso un'intera settimana, una settimana di paradiso per entrambi.
                     Mercoledì sera sarò alla stazione ad aspettarti e ritroverai il tuo nido come
                     l'hai lasciato. Ti bacio lungamente con tutta l'anima.</l>
                  <l>«Cinzia».</l>
               </quote>
               <p>Il conte, raccolto il foglio, balbettò:</p>
               <p>- Non so che cosa tu voglia dire!</p>
               <p>- Ah! - esclamò Bianca con violenza. - Ve lo spiegherò io. Quella lettera ha rotto
                  fra noi qualsiasi rapporto: se non chiedo una riparazione, non è per vostro
                  riguardo, ma per mio padre: non voglio che il povero vecchio soffra, sapendomi
                  infelice. -</p>
               <p>Bianca tacque, vinta dall'emozione.</p>
               <p>Il conte si gettò ai suoi piedi.</p>
               <p>- Perdono, Bianca, perdono! Sì, sono stato colpevole, ma ti giuro che quella donna
                  ha mentito, scrivendo così.</p>
               <p>- Basta! - gridò la contessa ritraendosi. - Non voglio scuse. A me poco importa
                  ciò che colei scrive di me. Il fatto ignobile che nulla può cancellare, è di
                  avermi inflitta l'offesa di un tradimento quotidiano; la vigliaccheria maggiore è
                  di avermi fatto credere che partivate per assistere una zia morente. Ed io piansi,
                  la sera della vostra partenza, pensando alla povera donna, pensando al vostro
                  dolore. Invece, un'amante vile al pari di voi vi attendeva alla stazione, e chi sa
                  le risate da voi fatte per avermi così ingannata! -</p>
               <p>Il conte si avvicinò a lei.</p>
               <p>- No, Bianca, no, non lo credere; sono stato colpevole, lo ripeto, ma non infame!
                  -</p>
               <p>Cercò di stringerla fra le braccia, ma essa lo respinse con una forza di cui il
                  marito non l'avrebbe creduta capace.</p>
               <p>- Mi fate nausea! - diss'ella.</p>
               <p>Il conte sussultò.</p>
               <p>- Bene! - disse con accento tragico. - Avete ragione; siate sicura che non
                  cercherò più di avvicinarvi. -</p>
               <p>Ed uscì dal gabinetto.</p>
               <p>Rimasta sola, Bianca lasciò sfuggire un sospiro di sollievo: quell'uomo, ormai, le
                  destava orrore. Seduta sulla poltrona, Bianca rivisse in un istante la vita
                  passata.</p>
               <p>Figlia unica di ricchissimi possidenti del Monferrato, era stata adorata dai suoi
                  genitori.</p>
               <p>Aveva un'istitutrice, una tedesca, anima eletta che si affezionò alla sua allieva
                  e fu per lei quasi una madre.</p>
               <p>Bianca possedeva una bellezza affascinante, un'intelligenza superiore, che
                  l'istruzione sviluppò meravigliosamente. Sembrava assai timida, ma se un nobile
                  pensiero la esaltava, diveniva audace, pronta a sfidare qualsiasi pericolo.</p>
               <p>Fino ai quindici anni era vissuta felice.</p>
               <p>La morte della madre fu il primo dolore della sua vita.</p>
               <p>Erano scorsi due anni dalla morte della buona signora. Si era d'autunno, al tempo
                  delle cacce. In una tenuta poco lontana da quella del padre di Bianca convennero
                  gentiluomini torinesi, ospiti del marchese Passiflora, un gaudente, un prodigo, un
                  gentiluomo tronfio di sè.</p>
               <p>Costui aveva chiesto Bianca in moglie, ma la giovane lo aveva rifiutato perchè non
                  le piaceva.</p>
               <p>Mentre il marchese era a tavola cogli amici, cadde il discorso sul matrimonio, e
                  ne furono dette di tutti i colori.</p>
               <p>- Io fui una sola volta in procinto di prendere moglie, un anno fa, - disse il
                  marchese Passiflora - ma fui bellamente respinto.</p>
               <p>- La giovane era di difficile contentatura! - esclamò il conte Livio Rossano,
                  arricciandosi i baffi.</p>
               <p>- Mi fu detto che quella giovane sogna un eroe dei tempi antichi, un uomo che non
                  abbia la più piccola macchia amorosa nel suo passato, che sia vissuto sempre
                  nell'azzurro, che si dedichi a lei sola per tutta la vita. -</p>
               <p>Il gaudente fu interrotto da uno scroscio di risa.</p>
               <p>- Merita almeno, la bella, un tal cavaliere? - chiese ancora Rossano.</p>
               <p>- Vi assicuro che un uomo si stimerebbe felice di divenire suo schiavo. Ha sedici
                  anni o poco più, figura da ninfa, viso d'angelo, occhi brillanti come stelle,
                  capelli neri e carnagione di latte e rosa. -</p>
               <p>Vi fu un nuovo scoppio di risa.</p>
               <p>- Passiflora, tu diventi poeta!</p>
               <p>- Lo diventereste anche voialtri, se la conosceste, tanto più se aggiungo che
                  quell'ammirabile creatura porta in dote al fortunato che saprà conquistarla la
                  bagattella di due milioni, ed alla morte di suo padre ne avrà altrettanti. -</p>
               <p>Vi fu un mormorìo d'ammirazione. Rossano trasalì.</p>
               <p>- Dove si trova questa maraviglia? - chiese un barone sbarbato.</p>
               <p>- È mia vicina, - rispose Passiflora - e se qualcuno desidera vederla, gli dirò
                  che tutte le mattine si reca alla messa con l'istitutrice. -</p>
               <p>La mattina seguente vi era una partita di caccia. Tutti si alzarono prima
                  dell'alba. Quando si trovarono riuniti nella sala a terreno della villa
                  Passiflora, il marchese notò che mancava il conte Rossano.</p>
               <p>- Dov'è Livio? - chiese agli amici.</p>
               <p>- Livio non verrà; - rispose il barone - questa notte si è sentito male, e mi
                  prega di scusarlo presso te. -</p>
               <p>Nessuno suppose che quella malattia fosse una finzione.</p>
               <p>In quella stessa mattina, verso le sette, Bianca usciva con l'istitutrice,
                  avviandosi per un sentiero campestre che in meno di un quarto d'ora conduceva al
                  paese.</p>
               <p>Essa respirava con delizia l'aria mattinale: mai la sua carnagione era apparsa più
                  rosea e brillante.</p>
               <p>Ad un tratto i suoi sguardi e quelli dell'istitutrice furono attirati da una
                  curiosa scena; un bel giovane, in abito elegante da mattina, stava quasi
                  accovacciato sull'erba, tentando di persuadere una bimba che balbettava fra i
                  singhiozzi:</p>
               <p>- La mamma mi batterà! -</p>
               <p>La voce del giovane salì chiara e fresca fino a Bianca.</p>
               <p>- No, carina, - diceva - la mamma non ti batterà, perchè io le dirò tutto. Via,
                  alzati, torneremo insieme dallo speziale!</p>
               <p>- No, sono troppo in ritardo!</p>
               <p>- Più starai qui a piangere, più tarderai! -</p>
               <p>Bianca si era avvicinata: ella conosceva la bambina.</p>
               <p>- Mietta, che hai? - chiese.</p>
               <p>Al suono di quella voce, il giovane fu in piedi e salutò con la disinvoltura di un
                  gentiluomo.</p>
               <p>- Essa piange - rispose - perchè ha rotto una boccetta di medicina che portava a
                  casa.</p>
               <p>- Hai qualcuno ammalato, Mietta? - chiese ancora Bianca, dopo aver ricambiato il
                  saluto del giovane.</p>
               <p>- Il vitello, - rispose la bambina - e la mamma mi aveva raccomandato di far
                  presto. Io correvo con la boccetta in mano, quando sono caduta e si è rotta.</p>
               <p>- Ed io le proponevo di tornare dallo speziale, che poi l'avrei accompagnata a
                  casa, - soggiunse lo sconosciuto.</p>
               <p>- Perchè non accetti? - domandò l'istitutrice.</p>
               <p>- Perchè non ho più i soldi per comprare la medicina. -</p>
               <p>Il giovane sorrise.</p>
               <p>- I soldi te li avrei dati io.</p>
               <p>- Non li voglio, perchè non lo conosco.</p>
               <p>- E da me li prendi, Mietta?</p>
               <p>- Oh! da lei, signorina Bianca, sì, e se dico alla mamma che l'ho incontrata, non
                  mi sgriderà più! -</p>
               <p>La giovinetta sorrise, e mentre estraeva il portamonete, lo sconosciuto disse:</p>
               <p>- Ammiro la fierezza della piccina, come la sua fiducia in lei, signorina Bianca,
                  angelo consolatore di queste terre! -</p>
               <p>L'istitutrice intervenne, mentre le guance della giovane si facevano di fuoco.</p>
               <p>- Il signore conosce la signorina?</p>
               <p>- Chi non la conosce, nei dintorni? - rispose lo sconosciuto. - Io vengo spesso da
                  queste parti, ospite del marchese Passiflora: sono il conte Livio Rossano. E
                  adesso, prego di perdonare la mia audacia, della quale Mietta e la bontà sua,
                  signorina, hanno colpa. -</p>
               <p>E salutando di nuovo, s'allontanò.</p>
               <p>Sapeva però che il colpo era fatto e che già si trovava più vicino alla giovane,
                  che se l'avesse accompagnata.</p>
               <p>Infatti il pensiero di Bianca era assorbito dall'immagine del conte Rossano, il
                  cui volto le si era impresso nella mente in modo da non dimenticarlo più.</p>
               <p>Il giorno stesso, mentre essa passeggiava soletta per l'ombroso viale che
                  conduceva al cancello della sua villa, vide dietro a quello il conte Livio
                  Rossano, immobile a contemplarla. Ma incontrando lo sguardo di lei, egli si limitò
                  a salutare e disparve subito.</p>
               <p>Fin da quel giorno Livio cercò tutti i mezzi per farsi vedere da lei, senza però
                  osare di avvicinarla.</p>
               <p>Quella rispettosa adorazione conquistò interamente Bianca, che ormai si cullava
                  nell'incanto di quell'amore da tutti ignorato.</p>
               <p>Erano cominciate le noiose piogge autunnali, che fecero fuggire dalla tenuta il
                  marchese Passiflora ed i gentiluomini suoi amici. Ma il giorno della partenza di
                  quegli scioperati, Mietta, venuta a portare un canestrino di mele a Bianca,
                  introdotta nella stanza di questa, si tolse di sotto al grembiulino una lettera
                  che aveva nascosta in tasca e gliela porse dicendo:</p>
               <p>- Questa è per lei. Gliela manda quel forestiero che voleva darmi i soldi per la
                  medicina. - Bianca ringraziò la fanciulla, e appena fu sola, lesse la lettera.</p>
               <quote>
                  <l>«Signorina, il mio ardire susciterà forse il vostro disprezzo, perchè avrei
                     dovuto, prima che a voi, rivolgermi a vostro padre. Ma come affrontare un
                     colloquio con lui prima di ottenerne il vostro permesso?</l>
                  <l>«Perdonatemi, ma fin da quando vi ho veduta, sono pazzo d'amore per voi.</l>
                  <l>«Voi avete risvegliato la mia anima addormentata, e vorrei rapirvi, trasportare
                     in un mondo sconosciuto, dove nessuno potesse contendermi la felicità.</l>
                  <l>«Ascoltatemi: la mia vita è stata finora triste, isolata: perdei mia madre
                     troppo presto; mio padre non si è curato mai di me. Egli era uno dei <foreign xml:lang="fr">viveurs</foreign> dell'alta società torinese, e siccome ci
                     somigliavamo perfettamente, giacchè mio padre, colle risorse sapienti dell'arte
                     e di un abile cameriere sembrava sempre giovane, quasi mio fratello maggiore,
                     così una gran parte delle sue follìe si attribuivano a me.</l>
                  <l>«Io lo lasciai credere, tanto più, dopo la morte di mio padre, sembrandomi
                     altrimenti di profanare la sua memoria, di mancargli di rispetto.</l>
                  <l>«A voi sola confido questo segreto: a voi sola. Perchè se finora non mi sono
                     mai curato del giudizio del mondo, se ho portato con rassegnazione la mia
                     croce, adesso non è più così. Da che vi amo, sento che non potrei sopportare il
                     vostro disprezzo.</l>
                  <l>«Peraltro, se domani vostro padre chiedesse chi sia il conte Livio Rossano e
                     gli rispondessero: «un uomo viziato, un libertino che ha consumato nel giuoco e
                     nelle donne quasi tutto il suo patrimonio», io non potrei difendermi senza
                     accusare il padre mio.</l>
                  <l>«È orribile, credetelo, il soccombere sotto il peso delle calunnie. Vostro
                     padre mi rifiuterebbe certo la vostra mano, e voi, Bianca, potreste, nel
                     dubbio, respingermi.</l>
                  <l>«Ecco perchè al momento di partire ho voluto farvi la mia confessione, ho
                     voluto dirvi che, anche respinto, calpestato, vi offrirò in olocausto tutti i
                     miei dolori, ed esausto morirò col vostro nome sulle labbra.</l>
                  <l>«Ma se voi, tocca dai miei segreti dolori, acconsentiste ad amarmi, ad essere
                     mia moglie, io vi dovrei più che la vita, vi dovrei l'onore, perchè,
                     inalzandomi a voi così pura, nessuno crederebbe più allo calunnie lanciate su
                     me; accettando il mio nome, si vedrà che non è indegno di voi.</l>
                  <l>«Bianca, questa è l'ora della mia vittoria o della mia sconfitta. Se dopo tutto
                     quanto vi ho detto mi scriverete «venite», io saprò convincere vostro padre,
                     saprò lottare da forte, per ottenere il diritto di farvi mia moglie.</l>
                  <l>«Se nulla riceverò alla fine della settimana, qui a Torino, nel mio vecchio
                     palazzo del corso Palestro, io vi amerò tuttavia, vi amerò da morto come da
                     vivo, e sarò vostro nell'eternità.</l>
                  <l>«Livio Rossano».</l>
               </quote>
               <p>Bianca non si accorse quanto vi fosse di artificioso in quella lettera. Nel
                  candore della sua anima, credette a tutto quanto il conte aveva scritto. Come non
                  amare quell'uomo che un'ingiustizia atroce rendeva responsabile delle follie del
                  padre?</p>
               <p>Che importava se era rovinato? Non era essa ricca per entrambi? Livio dovrebbe
                  tutto a lei, e sarebbero entrambi felici come nessun'altra coppia al mondo.</p>
               <p>Bianca non esitò: il giorno stesso scrisse la parola che il conte aspettava;
                  «Venite».</p>
               <p>Intanto si recò dal padre, cui confessò tutto.</p>
               <p>Egli presentì un'insidia sotto quella lettera, e tremò.</p>
               <p>Una voce interna gli gridava:</p>
               <p>«Quell'uomo mente!»</p>
               <p>Ma come convincere sua figlia? A tutte le ragioni la giovinetta crollava la testa,
                  dicendo:</p>
               <p>- Anche tu scagli la tua pietra contro lui, vittima innocente! Io l'amo, l'amo, e
                  se tu rifiuti il tuo consenso al nostro matrimonio, non mi resta che morire! -</p>
               <p>Il padre fu vinto.</p>
               <p>Il conte Rossano non tardò a presentarsi. Egli ammaliò il padre come aveva fatto
                  della figlia: la sua aria dignitosa, la sua melanconia dissiparono ogni
                  sospetto.</p>
               <p>Un anno dopo, Bianca era sua moglie.</p>
               <p>Passarono i mesi d'inverno a Torino, il resto nella tenuta del padre di Bianca,
                  che non volle muoversi dai suoi possessi per non rendersi fastidioso al genero e
                  tenendo presso di sè l'istitutrice della figlia per la direzione della casa.</p>
               <p>L'anno seguente, col pretesto di alcuni affari, Livio si assentò spesso da casa,
                  recandosi più specialmente a Milano; ma ogni giorno scriveva alla sposa, e quando
                  tornava a lei si mostrava così premuroso, appassionato, che Bianca non ebbe mai il
                  minimo sospetto.</p>
               <p>Quell'inverno le assenze del conte furono più frequenti. In ultimo trovò la scusa
                  di una zia malaticcia, che non gli conveniva trascurare, perchè ricchissima, e
                  della quale egli era il solo erede, almeno lo sperava.</p>
               <p>Il mercoledì grasso di quel carnevale Livio tornò a casa alla sera assai pallido,
                  inquieto,</p>
               <p>- Che hai, amor mio? - chiese Bianca spaventata.</p>
               <p>- Mia zia sta malissimo e bisogna che io parta. -</p>
               <p>Il conte sembrava oltremodo turbato.</p>
               <p>- E dire - soggiunse - che non posso condurti meco, perchè, lo sai.... la zia
                  voleva darmi per moglie la figlia d'una sua amica d'infanzia, e non perdona il mio
                  matrimonio con un'altra! Ora è perfettamente riconciliata con me, ma la tua
                  presenza le recherebbe dispiacere.</p>
               <p>- Oh! io non vorrei per tutto l'oro del mondo turbare una povera vecchia morente.
                  Va'.... va' tu solo; io resterò qui a pregare per lei.</p>
               <p>- Tu sei un angelo! - esclamò il conte baciandola.</p>
               <p>Il giovedì mattina, mentre la cameriera spazzolava gli abiti del conte, vide un
                  foglio cadere a terra e lo consegnò a Bianca, la quale, entrata nella sua camera,
                  lesse la lettera ignobile che già conosciamo.</p>
               <p>Ciò che provasse in quel momento sarebbe impossibile analizzarlo. Era la rovina di
                  tutte le sue illusioni, di tutta la sua felicità!</p>
               <p>Versò lacrime amare; ma era troppo intelligente per abbandonarsi alla
                  disperazione; e colpita nell'anima, le venne l'idea di vendicarsi.</p>
               <p>Voleva far soffrire quel miserabile, calpestare sotto i piedi l'onore di lui,
                  gettargli in faccia queste parole: «Anch'io ho un'amante!»</p>
               <p>Bianca sonò il campanello. Celia, devotissima a lei, accorse, ma rimase immota
                  dallo stupore: il volto della contessa esprimeva la più energica determinazione: i
                  suoi occhi scintillavano di arditezza.</p>
               <p>- Celia, vai a comprarmi un domino nero, elegantissimo, e una maschera: stasera
                  vado al veglione, sola.</p>
               <p>- Mio Dio, se il conte lo sapesse...! -</p>
               <p>Bianca proruppe in una convulsa risata.</p>
               <p>- Mio marito si diverte senza me: è giusto che mi prenda la mia rivincita: leggi.
                  -</p>
               <p>E le porse la lettera di Cinzia.</p>
               <p>Celia la percorse con un'indignazione impossibile ad esprimersi.</p>
               <p>- Che infamia, eh? - disse la contessa. - Come ha saputo abbindolarmi bene! Ma
                  d'ora innanzi vedrà di che sono capace! Io non rivelerò nulla a mio padre per non
                  dargli troppo dolore o perchè potrebbe dirmi: «Tu l'hai voluto!» Non chiederò la
                  separazione, ma fin da quest'istante ho un solo desiderio: ricambiare il
                  tradimento. Vai, dunque, ad eseguire i miei ordini senza che altri lo sappia; mi
                  fido di te. -</p>
               <p>Celia obbedì. Ella avrebbe voluto accompagnare la padrona al veglione, ma Bianca
                  rifiutò.</p>
               <p>Quando la servitù fu coricata, la contessa indossò il domino e uscì.</p>
               <p>La fidata cameriera sperava che Bianca, pentita del partito preso, ritornasse al
                  palazzo prima di entrare al veglione. Per cui si mise ansiosa alla finestra,
                  scrutando l'ombra del viale, intenta ad ogni rumore di carrozza.</p>
               <p>Le ore passavano e Bianca non tornava.</p>
               <p>Celia tremava.</p>
               <p>Ma a un tratto sentì il rumore di una vettura che si avvicinava.</p>
               <p>Si sporse dalla finestra e mormorò:</p>
               <p>- È lei.... è lei.... -</p>
               <p>Si precipitò ad aprire il portone, proprio al momento in cui Bianca pagava il
                  vetturino.</p>
               <p>Bianca le battè una mano sulla spalla, dicendole con accento carezzevole:</p>
               <p>- Sono qui sana e salva, mia buona Celia. Andiamo su: ti raconterò tutto! -</p>
               <p>La povera donna sentì allargarsi il cuore.</p>
               <p>Quando Bianca si trovò nella propria camera, seduta presso il caminetto, raccontò
                  alla sua fidata cameriera tutto quanto le era accaduto.</p>
               <p>La povera donna non perdeva una parola: essa fremè al racconto dell'assassinio di
                  Giulietta, ne1ascoltò trepidante i minimi particolari ed applaudì al buon cuore
                  della sua padrona e dello studente, che volevano occuparsi dell'orfanella.</p>
               <p>Un'ora dopo, la contessa dormiva tranquilla nel suo letto.</p>
            </div>
            <div type="chapter" n="6" xml:id="IT1901010006">
               <head>VI.</head>
               <p>Erano appena suonate la nove quando la contessa, vestita semplicemente di panno
                  nero, bussava alla soffitta dello studente.</p>
               <p>Aldo le aprì e la riconobbe subito. Con un inchino rispettoso si ritrasse indietro
                  per farla passare, ed appena l'uscio fu chiuso le prese le mani.</p>
               <p>- Quanto vi ringrazio, signora, di essere venuta! -</p>
               <p>Bianca si lasciò stringere le manine, ma fissando il giovane coi suoi occhi
                  luminosi:</p>
               <p>- Signora? - ripetè. - Dimenticate che sono vostra sorella? -</p>
               <p>Aldo riprese tosto la sua disinvoltura.</p>
               <p>- È vero, Speranza; ma non osavo ricordarvelo temendo di offendervi.</p>
               <p>- Se pensassi che da voi potessi avere un'offesa, me ne andrei subito. Ho
                  pienamente fiducia in.... mio fratello. -</p>
               <p>Vi era una tal semplicità, un tal candore nell'insieme della giovane, in ogni sua
                  parola, che Aldo ne fu affascinato.</p>
               <p>- Grazie! - ripetè, portandosi questa volta le manine di lei alle labbra.</p>
               <p>Bianca arrossì un poco ma sedutasi sul divano chiese:</p>
               <p>- Ditemi che è successo dopo la mia partenza. -</p>
               <p>Egli le disse che la bimba, svegliatasi, chiamava la mamma, non voleva che la
                  mamma. Teresa l'aveva portata nella sua soffitta, per calmarla.</p>
               <p>- Povera angioletta! - disse Bianca con le lacrime agli occhi. - Io desidero
                  vivamente di abbracciarla.</p>
               <p>- Stamani non ve lo permetto, - rispose Aldo. - C'è nel casamento il giudice
                  istruttore: Umberto Trani. -</p>
               <p>Bianca divenne pallidissima.</p>
               <p>- Io lo conosco! - balbettò. - Le cose s'imbrogliano....-</p>
               <p>Aldo la tranquillò:</p>
               <p>- No, no, tutto andrà bene! Peraltro, sarà meglio che non torniate qui prima che
                  sia finita ogni inchiesta sul feroce assassinio. Io dirò che siete partita per
                  Ivrea onde ottenere il consenso di vostro marito per adottare la piccina: mia
                  sorella è già avvertita di tutto e mi scriverà in conseguenza. Mostrerò la sua
                  lettera al giudice istruttore ed a Teresa.</p>
               <p>- Che penserà vostra sorella di me? - disse Bianca trepidante.</p>
               <p>- Quello che ne penso io stesso: - rispose lo studente - che siete degna della
                  massima stima, del massimo rispetto. -</p>
               <p>Bianca era commossa.</p>
               <p>- Ma voi non conoscete di me che il nome che vi ho dato!</p>
               <p>- Mi è bastato vedervi per giudicarvi. Non vi chiedo i vostri segreti! per me
                  siete Speranza, una cara sorella, e sono pronto a dare tutto il mio sangue per
                  risparmiarvi una lacrima. State dunque tranquilla. Se non vi vedrò per qualche
                  tempo, avrete mie lettere che vi terranno informata di tutto. Dove debbo
                  scrivervi?</p>
               <p>- Scrivete fermo in posta, al nome di Celia Lari. È il nome della mia cameriera,
                  una donna fidatissima, che si farebbe ammazzare per me. Ora me ne vado: baciate
                  per me la bambina. E il cadavere della sua sventurata madre è ancora là?</p>
               <p>- No, l'hanno trasportato alla sala anatomica per l'autopsia. -</p>
               <p>Bianca ebbe un fremito.</p>
               <p>- Povera sventurata! E il suo assassino ha confessato?</p>
               <p>- No, egli nega; non ha voluto dire il suo nome; nessuno l'ha riconosciuto.</p>
               <p>- È strano! -</p>
               <p>Rimase un istante pensierosa, quindi chiese:</p>
               <p>- Non si potrebbe dare alla vittima onorevole sepoltura perchè la sua bambina
                  possa un giorno pregare sulla tomba di lei?</p>
               <p>- Ci abbiamo già pensato e sta girando nel casamento una sottoscrizione per
                  l'acquisto di una fossa privata. Solo nelle soffitte, abitate da gente bisognosa,
                  si sono raccolte sessanta lire.</p>
               <p>- Nobili cuori! Troveremo più tardi il mezzo di soccorrerli segretamente.</p>
               <p>- Quanto siete buona!</p>
               <p>- Cerco d'imitare.... mio fratello. Ma parleremo di tutto ciò più tardi. Eccovi
                  intanto il mio obolo per la sottoscrizione. -</p>
               <p>Così dicendo si tolse di tasca un elegantissimo portafogli e ne levò due biglietti
                  da cento lire. Aldo sussultò.</p>
               <p>- Non posso accettarli, Speranza! Un povero studente come me non potrebbe fare una
                  tale offerta, e neppure mia sorella. Qual nome dovrei dunque mettere sulla
                  lista?</p>
               <p>- <emph rend="italic">Un incognito</emph>. -</p>
               <p>Bianca lo guardava stendendogli la manina. Egli la strinse nella sua e si
                  sorrisero. Ma vi era una profonda commozione in quel sorriso.</p>
               <p>Poco dopo la contessa lasciava la soffitta,</p>
               <p>Il giorno seguente essa ebbe una lettera di Aldo, che le dava ragguagli
                  sull'interrogatorio del giudice istruttore, sulla bambina, l'esortava a star
                  quieta, non essendovi bisogno della sua testimonianza. Poi Aldo aggiungeva:</p>
               <p>«Quando sarà finito tutto questo, potrò rivedervi, Speranza? Nel dire il vostro
                  nome, mi sento capace delle più nobili cose!</p>
               <p>«Voi mi avete fatto molto bene, sorella mia! Chi avrebbe mai detto che in una
                  notte di carnevale avrei trovato la mia felicità? Peraltro, questa felicità, nata
                  da un dolore, mi fa quasi paura. Ma non voglio pensarci adesso. Se la felicità non
                  esiste sulla terra, noi la creeremo a forza di doveri, di lotte, di
                  sacrifizi.»</p>
               <p>Bianca lesse più volte quella lettera, presa da un incanto nuovo, quasi una nuova
                  luce sorgesse nella sua esistenza.</p>
               <p>Aldo le scrisse tutti i giorni, e Bianca già obliava il marito in quella pura
                  ebbrezza dello spirito, quando il conte Rossano, di ritorno, la svegliò dal suo
                  sogno.</p>
               <p>Ma allora tutta la sua anima si ribellò, il ricordo del tradimento risorse e la
                  contessa ricevette il conte come abbiamo veduto.</p>
               <p>Rimasta sola nello spogliatoio, essa riandava il passato, allorchè Celia
                  entrò.</p>
               <p>- Ho una lettera da consegnarle, - disse.</p>
               <p>- Dammela subito, Ho bisogno di respirare qualche cosa di puro. -</p>
               <p>Afferrò bramosa la lettera di Aldo, ma appena l'ebbe aperta, tornò pallidissima.
                  Essa lesse ad alta voce:</p>
               <p>«Speranza, tutto il nostro piano si sfascia.</p>
               <p>«Ieri il giudice istruttore mi fece chiamare nel suo gabinetto e mi chiese,
                  guardandomi fisso:</p>
               <p>«- Vostra sorella non è più tornata a Torino?</p>
               <p>«- No, signore, - risposi.</p>
               <p>«- Ebbene, telegrafatele che urge la sua presenza. -</p>
               <p>«Mi turbai, ma risposi:</p>
               <p>«- Bene! Telegraferò. -</p>
               <p>«Appena fui lungi dagli sguardi del giudice istruttore, ebbi un momento di
                  disperazione.</p>
               <p>«Che è successo perchè il giudice istruttore mi abbia fatto tale intimazione?</p>
               <p>«Per certo, se telegrafassi a mia sorella, essa partirebbe subito; ma, una volta
                  qui, la gente del casamento mi smentirebbe, perchè mia sorella non vi assomiglia
                  affatto: è bionda come una spiga matura, <emph rend="italic">piccola</emph>,
                  grassa, tutto l'opposto di voi, insomma. C'è da diventare pazzi! Per me, non temo:
                  sopporterei anche la prigionia, purchè foste salva; ma se avessero qualche indizio
                  su voi, se il confessare che non vi conosco non bastasse a allontanare ogni
                  pericolo? Se lo potete, venite senza indugio da me: io non mi muoverò di casa per
                  attendervi. Voi non sapete in che stato mi trovo al pensiero di non aver potuto
                  mantenere la mia promessa, salvarvi da una pubblicità. Non ragiono più, e se non
                  vi vedessi, sento che commetterei qualche pazzia. Perdonatomi questa lettera
                  insensata, ma voi avete il cuore troppo nobile per non comprendere lo stato
                  d'animo del vostro sventuratissimo fratello.»</p>
               <p>- Povero Aldo! - mormorò Bianca, che si era rimessa dal primo moto di terrore. -
                  Egli sarebbe capace di tutto per impedire a me un dolore: tocca a me, ora, a
                  consolarlo.</p>
               <p>- Che intendete fare? - chiese Celia spaventata.</p>
               <p>Bianca si alzò, tranquilla.</p>
               <p>- Andrò dal giudice istruttore, - rispose. - Lo conosco, è un gentiluomo, non mi
                  perderà, -</p>
               <p>Indi aggiunse con un gesto vago:</p>
               <p>- E poi, se mi perdesse, che m'importa, ora?</p>
               <p>- Contessa, - disse Celia - pensi a suo padre! -</p>
               <p>I bellissimi occhi di Bianca si velarono.</p>
               <p>- Hai ragione! - mormorò.</p>
               <p>E dopo un momento di silenzio:</p>
               <p>- Dammi il mio abito da mattina, - disse con vivacità, - Hai sentito? Aldo mi
                  aspetta. Sta' sicura, non mi accadrà nulla di male! -</p>
               <p>Un quarto d'ora dopo, la contessa usciva.</p>
            </div>
            <div type="chapter" n="7" xml:id="IT1901010007">
               <head>VII.</head>
               <p>L'assassino aveva subito un primo interrogatorio nel gabinetto del giudice
                  istruttore, ma a tutte le domande di questi si rifiutò di rispondere, giurando che
                  era innocente.</p>
               <p>Nel camiciotto del pierrot, nelle tasche dei calzoni nulla si era trovato che
                  potesse stabilirne la identità.</p>
               <p>Ma il giudice istruttore, rileggendo i punti salienti dell'inchiesta, fu colpito
                  da una osservazione che dapprima gli era sfuggita.</p>
               <p>Era il rapporto dell'ispettore e di un agente, i quali avevano osservato l'effetto
                  prodotto dalla vista della sorella di Aldo Pomigliano sulla povera Giulietta, la
                  quale pronunziò parole strane a suo riguardo:</p>
               <p>- Lei? Lei? Ma non sa....? -</p>
               <p>Dunque, costei conosceva la giovane, e forse lo studente stesso era stato in
                  intimi rapporti colla sventurata.</p>
               <p>Assalito da questi sospetti, Umberto Trani fece chiamare l'ispettore,
                  interrogandolo su questa circostanza.</p>
               <p>- Io dubito, - rispose l'ispettore - che quella signora sia sorella dello
                  studente. Il signor Aldo Pomigliano non è ricco, e a furia di sacrifici riesce a
                  sbarcare il lunario. Ora quella signora portava orecchini di brillanti di una
                  grossezza maravigliosa, aveva le dita cariche di anelli di valore, un abito
                  ricchissimo. A me pare che una provinciale non vestirebbe in tal guisa per recarsi
                  a trovare un fratello povero nelle soffitte.</p>
               <p>- Avete ragione. Quello studente mi ha gabbato. Ma saprò fargli pagar cara la sua
                  astuzia. Intanto vi ringrazio delle vostre informazioni. -</p>
               <p>Dopo un paio di giorni, il Trani fece chiamare Aldo, cui disse semplicemente che
                  telegrafasse alla sorella di venire a Torino, avendo necessità di parlare con
                  lei.</p>
               <p>Quando Aldo, sconvolto, era uscito dal gabinetto del giudice, vi entrò un agente
                  per avvertirlo che Teresa, colei che teneva in custodia la bimba della vittima,
                  veduto il ritratto che la questura aveva fatto fare all'assassino, l'aveva
                  riconosciuto per il seduttore della povera Giulietta.</p>
               <p>Il magistrato si fregò le mani dalla soddisfazione.</p>
               <p>- Siamo in porto! - esclamò. - Le lettere della vittima ci danno il nome
                  dell'assassino. -</p>
               <p>Ne prese una dal pacchetto che aveva sopra lo scrittoio, ne guardò la firma e fece
                  un gesto di trionfo.</p>
               <p>- Fabio Ribera! Si vede che egli non supponeva che la sua vittima conservasse
                  tutte le sue lettere. Ora sarà facile avere delle informazioni su lui;
                  procuratemele. -</p>
               <p>La sera dello stesso giorno ebbe un esteso rapporto sull'assassino.</p>
               <p>Fabio Ribera era designato come un giovane onestissimo, commesso in un negozio di
                  mode. Dieci giorni prima del fatto, aveva chiesto al principale di assentarsi per
                  un mese, dovendo recarsi fuori di Torino per affari di famiglia. Per cui il
                  principale lo credeva in viaggio.</p>
               <p>Nessuno poteva prestar fede all'accusa contro lui, tanto il suo tenore di vita era
                  quieto. E poi, si sapeva che amava una buona fanciulla, commessa nello stesso
                  negozio, e che dovevano presto sposarsi. Anzi, la giovane era persuasa che il suo
                  Fabio si trovasse lungi da Torino, appunto per ritirare carte relative al loro
                  matrimonio. Il giudice istruttore era pensieroso.</p>
               <p>- La matassa è più imbrogliata di quello che credevo! - diceva fra sè. - Se il
                  rapporto dice il vero, quale sarebbe stato il movente dell'assassinio? Forse che
                  Teresa, la moglie del falegname, si è ingannata credendo di riconoscerlo? Li
                  metterò a confronto. -</p>
               <p>Il domani, verso le dieci, il prigioniero fu condotto nel gabinetto del
                  magistrato.</p>
               <p>- Ebbene, persistete a negare di essere stato l'assassino di Giulietta, sebbene
                  designato da lei stessa prima di morire? - gli domandò il magistrato.</p>
               <p>- Sì, signore.</p>
               <p>- Chiamate la teste! - disse il giudice al cancelliere. L'accusato si rivolse
                  verso l'uscio di entrata e si trovò a faccia a faccia con Teresa.</p>
               <p>Ma egli non fece alcun gesto di sorpresa, come se si fosse trovato dinanzi ad una
                  persona sconosciuta.</p>
               <p>Teresa, invece, dopo averlo guardato un momento, gridò con accento indignato:</p>
               <p>- Sì, lo riconosco, è lui, il birbante! È il fidanzato di Giulietta, colui che
                  vidi spesso con la poverina!</p>
               <p>- V'ingannate! - rispose il giovane.</p>
               <p>- Ah! m'inganno? La vedremo, assassino!... Sei proprio tu: ti riconosco dal neo
                  che hai sulla guancia. -</p>
               <p>Il giudice istruttore soggiunse:</p>
               <p>- Ormai è inutile che neghiate, Fabio Ribera! -</p>
               <p>Un tuffo di sangue salì al viso dell'accusato.</p>
               <p>- Sapete il mio nome? - balbettò.</p>
               <p>- Sappiamo tutto quanto vi riguarda, e le vostre lettere da voi firmate, scritte a
                  quella povera infelice, sono qui ad attestare la vostra iniquità verso colei che,
                  dopo essere stata vittima di un'infame seduzione, fu da voi assassinata! -</p>
               <p>L'accusato ascoltava come se non capisse.</p>
               <p>- Le mie lettere? Firmate da me?</p>
               <p>- Sì, da voi, guardate: non riconoscete la vostra calligrafia, la vostra firma?
                  -</p>
               <p>Così dicendo, il giudice istruttore pose sotto gli occhi dell'accusato il foglio
                  tolto poco prima dal pacchetto.</p>
               <p>Il giovane lo guardò, e subito cadde svenuto.</p>
               <p>Quello svenimento fu per il magistrato una prova luminosa della colpabilità del
                  giovane.</p>
               <p>Fabio non tardò a rinvenire.</p>
               <p>Egli aveva cambiato interamente aspetto.</p>
               <p>Vi era in lui qualche cosa di risoluto, come se compiesse un dovere penoso dinanzi
                  al quale non si indietreggia.</p>
               <p>- Sono pronto a rispondere a tutte le vostre interrogazioni! - disse.</p>
               <p>Un lampo di trionfo passò negli occhi del magistrato, che riunite alcune carte e
                  fatto un segno al cancelliere, disse all'accusato:</p>
               <p>- Prima di tutto, il vostro nome e cognome?</p>
               <p>- Lo sapete: Fabio Ribera.</p>
               <p>- La vostra età?</p>
               <p>- Ventitrè anni.</p>
               <p>- Dove siete nato?</p>
               <p>- A Torino.</p>
               <p>- La vostra professione?</p>
               <p>- Commesso in un negozio di mode.</p>
               <p>- Confessate di aver colpito volontariamente, coll'intenzione di uccidere,
                  l'operaia Giulietta Lovera, detta la Bionda?</p>
               <p>- Lo confesso.</p>
               <p>- Il vostro delitto è stato premeditato?</p>
               <p>- No. Giulietta stessa mi ci spinse.</p>
               <p>- In qual modo?</p>
               <p>- Un tempo Giulietta fu mia amante. Ma poi la incontrai due volte al ballo
                  pubblico con un individuo che non volle dirmi chi fosse; incontrai lo stesso
                  individuo una sera sulle scale della sua abitazione e fin da quel momento ruppi
                  ogni relazione con lei.</p>
               <p>- Cioè, non vi faceste più vedere, senza spiegarle il motivo della rottura. Agiste
                  da vile. Quando l'abbandonaste, sapevate di averla resa madre?</p>
               <p>- No; seppi un mese fa che essa aveva una bambina, ma non sono sicuro della mia
                  paternità.</p>
               <p>- Calunniate la morta!</p>
               <p>- Ho tutto il diritto di fare questa supposizione, dal momento che Giulietta mi
                  nascose il suo stato. E confrontando la data della nascita della piccina, è facile
                  desumere che la giovane era già madre prima della nostra separazione.</p>
               <p>- Da quando la lasciaste, non la rivedeste più?</p>
               <p>- La vidi un mese fa. Non pensavo più a lei, vivevo tranquillo, quando una mattina
                  nell'uscire di casa m'imbattei con Giulietta. Essa mi disse:</p>
               <p>«- Venivo a cercarvi.</p>
               <p>«- Sono ai vostri ordini, - risposi.</p>
               <p>«Capivo che era inevitabile una spiegazione.</p>
               <p>«La condussi nel mio piccolo alloggio, le chiesi ciò che desiderava.</p>
               <p>«Giulietta mi rimproverò la mia condotta, insultandomi. E fu allora che mi rivelò
                  la sua maternità,</p>
               <p>«Ma io a mia volta le risposi indignato che non la credevo, e allusi ad altri suoi
                  sconosciuti amanti.</p>
               <p>«Giulietta andò su tutte le furie. Poi mi intimò di abbandonare la fanciulla che
                  da tre mesi è mia fidanzata e che dovevo sposare dopo Pasqua. Le chiesi con qual
                  diritto mi imponeva questo, ed aggiunsi che mai avrei acconsentito al suo
                  volere.</p>
               <p>«Giulietta replicò:</p>
               <p>«- Lo farete, altrimenti andrò io stessa da quella giovane, mostrandole la vostra
                  creatura. -</p>
               <p>«Ebbi paura. Io amo Ilda, e sono da lei riamato. Se Giulietta si fosse presentata
                  davvero a lei, la giovinetta non avrebbe più voluto saperne di me.</p>
               <p>«La scongiurai di desistere dalla sua idea, le offersi perfino di passarle una
                  pensione per la bambina.</p>
               <p>«Tutto fu inutile.</p>
               <p>«- Se fra quindici giorni non ho prove sicure che l'avete abbandonata, - mi disse
                  - penserò io ad allontanarvi da lei. -</p>
               <p>«Se ne andò, senza che io avessi la forza di trattenerla. -</p>
               <p>Il magistrato l'aveva ascoltato con aria severa.</p>
               <p>- Allora, - disse - concepiste il disegno di assassinarla?</p>
               <p>- No, - rispose Fabio. - Io provavo soltanto un rancore amaro contro Giulietta,
                  cui scrissi supplicandola di risparmiarmi, soprattutto di risparmiare Ilda. Ma più
                  io mi umiliavo, più Giulietta diveniva crudele.</p>
               <p>«- Vi dò altri otto giorni di tempo, - rispose alle mie preghiere - spirati i
                  quali sarò inesorabile! Se io non avrò il vostro anello di sposa, non l'avrà
                  neppur l'altra; è giustizia. -</p>
               <p>«Ero furente, ma non pensavo di ucciderla. Volli avere un ultimo colloquio con
                  lei, deliberato a suicidarmi se ella fosse inflessibile.</p>
               <p>«Scelsi, per recarmi da Giulietta, la sera di giovedì grasso, sicuro che una parte
                  degli inquilini delle soffitte sarebbero assenti. Io tenevo ancora una chiave
                  della stanza di Giulietta.</p>
               <p>«Non sapendo quello che potesse accadermi, avevo chiesto un permesso al mio
                  principale, dicendo di assentarmi da Torino per andare a ritirare delle carte
                  concernenti il mio matrimonio.</p>
               <p>«Passai parte della sera girovagando per le strade nel mio costume da pierrot.</p>
               <p>«Era quasi la mezzanotte quando mi decisi di arrischiare tutto, pure di non
                  perdere Ilda.</p>
               <p>«Salii le scale, introdussi la chiave nella serratura e stavo per aprire, allorchè
                  il rumore di gente che saliva le scale mi fece spengere il cerino e dirigere da
                  quella parte.</p>
               <p>«Mi trovai a faccia a faccia col giovane che poi mi arrestò e che mi pento non
                  avere strangolato. Egli teneva stretta al braccio una signora elegantissima, in
                  domino nero.</p>
               <p>«La mia presenza li rese muti; forse ispirai loro paura. Il giovane si affrettò ad
                  aprire il suo uscio, a introdurre la signora, e disparve con lei.</p>
               <p>«Allora entrai a mia volta nella soffitta di Giulietta, e accesi una candela.</p>
               <p>«La giovane dormiva.</p>
               <p>«Io la svegliai, chiamandola per nome.</p>
               <p>«Essa aprì gli occhi ed esclamò:</p>
               <p>«- Tu! Che vieni a far qui, a quest'ora? Come sei entrato?</p>
               <p>«- Colla chiave che mi desti un giorno tu stessa: domani scade il termine da te
                  impostomi, e vengo per sapere se sei decisa a rovinarmi, a distogliere da me la
                  fanciulla che amo.</p>
               <p>«- Miserabile! - esclamò. - Non mi rovinasti, tu? No, non ti risparmierò!...
                  Voglio che Ilda ti disprezzi, ti odi! -</p>
               <p>«Perdetti la testa.</p>
               <p>«- E se io ti facessi tacere per sempre? - le dissi.</p>
               <p>- Tu?... Ma io chiamerò aiuto.... Assassino!... -</p>
               <p>«Alzava la voce; io non fui più padrone di me, e colpii, eccitato dalle grida di
                  lei, cieco di furore, di rabbia.</p>
               <p>- E non pensaste all'innocente creatura che riposava tranquilla presso sua madre e
                  che è vostra figlia? - disse il giudice istruttore.</p>
               <p>- Respingo in modo assoluto tale paternità.</p>
               <p>- Non vi pentite di aver uccisa la giovane che un giorno amaste?</p>
               <p>- No; essa mi ha spinto al delitto minacciandomi di farmi perdere l'amore di
                  Ilda.</p>
               <p>- L'avete perduto lo stesso, macchiandovi le mani di sangue. Credete che, se
                  quella giovinetta è onesta, possa amare un assassino? Voi le desterete orrore.</p>
               <p>- Non lo dite, non lo dite, o impazzo! -</p>
               <p>Ed il giovane, fino allora risoluto, quasi calmo, divenne tremante, agitato, i
                  suoi occhi si empirono di lacrime, le sue mani si torcevano con violenza.</p>
               <p>A stento potè firmare il suo interrogatorio, così che la calligrafia apparve ben
                  diversa da quella delle lettere. Ma il magistrato non vi pose mente, e se anche
                  l'avesse osservato, non ne avrebbe fatto caso tanto la mano del giovane
                  tremava.</p>
               <p>Fabio fu condotto via.</p>
               <p>Mentre egli usciva dal gabinetto del giudice istruttore, una signora elegante, che
                  aveva consegnato allora un biglietto per il magistrato ed attendeva di essere
                  ricevuta, trasalì nel vedere l'imputato.</p>
               <p>Eppure Bianca, giacchè era lei, non conosceva l'assassino di Giulietta! Ma quel
                  giovane pallido, di aspetto quasi femmineo, le ricordò vagamente suo marito.</p>
               <p>L'assassino, dal canto suo, sussultò alla vista di quella signora nella quale
                  riconobbe il domino di quella notte funesta in cui aveva naufragato tutta la sua
                  felicità.</p>
               <p>Bianca entrò nel gabinetto del giudice istruttore. Egli le andò incontro coi segni
                  del più profondo rispetto.</p>
               <p>- Desiderate parlarmi? Posso esservi utile in qualche cosa, contessa Rossano?</p>
               <p>- Non contessa Rossano; - rispose Bianca con voce debole, ma ferma - sibbene la
                  sorella di Aldo, il domino misterioso che si trovò presente alla morte della
                  povera Giulietta assassinata! -</p>
            </div>
            <div type="chapter" n="8" xml:id="IT1901010008">
               <head>VIII.</head>
               <p>Il conte Livio Rossano era stato colpito come da una mazzata sul capo per la
                  scenata della moglie.</p>
               <p>Entrando nel proprio appartamento, stringeva ancora fra le dita convulse la
                  lettera di Cinzia, Ah! se avesse avuto in quel momento l'amante nelle mani!</p>
               <p>Era irritato anche con la cameriera, ben supponendo che costei avesse trovato il
                  biglietto e lo avesse consegnato alla contessa.</p>
               <p>- Quella pettegola mi ha sempre veduto di mal occhio! - pensava. - Le torcerei
                  volentieri il collo.... Capisco che per Bianca quella lettera era crudele; ma
                  credevo che tutto si sarebbe risolto con una crisi di lacrime; invece mi ha detto
                  che le fo nausea! Basta, il meglio che io possa fare è di fingere un pentimento
                  sincero, finchè lei stessa, commossa, mi stenda la mano. La sua collera non può
                  durare, mi ama troppo! -</p>
               <p>Questo pensiero lo calmò.</p>
               <p>Non era la prima volta che il conte si trovava mischiato a drammi intimi, e sempre
                  ne era uscito serenamente, grazie alla sua ipocrisia.</p>
               <p>Un commediante non avrebbe saputo fingere meglio l'emozione, il dolore, la
                  passione, mentre nel suo interno rimaneva impassibile.</p>
               <p>Quando Livio Rossano aveva raccontato a Bianca la sua dolorosa storia, non aveva
                  detto una sola parola vera. Egli assomigliava a sua madre morta, una donna
                  bellissima, la quale ingannò il marito fino all'ultimo istante, senza che il
                  disgraziato se ne accorgesse mai.</p>
               <p>Il conte Sebastiano Rossano, padre di Livio, era stato un galantuomo in tutta
                  l'estensione del termine, un galantuomo che la moglie e poi il figlio sfruttarono
                  fino alla morte.</p>
               <p>In passato la famiglia Rossano era stata potentissima, ricca; ma, come tante altre
                  nobili famiglie piemontesi, aveva consumato quasi tutto il suo patrimonio per la
                  redenzione della patria.</p>
               <p>Onde, colla sostanza esigua rimasta, il conte Sebastiano non avrebbe potuto
                  vivere; ma, impegnato il suo piccolo capitale negli affari, ebbe tale fortuna, che
                  in pochi anni riuscì ad ammassare un discreto patrimonio, e, se il figlio fosse
                  stato come lui laborioso, le ricchezze di un tempo sarebbero rientrate nella
                  casa.</p>
               <p>Ma Livio voleva godersi la vita, e, se pianse alla morte della madre, non versò
                  una sola lacrima quando gli mancò il padre.</p>
               <p>Libero di sè, si diede allo più pazze orge, alle più volgari avventure e ne uscì
                  in completa rovina.</p>
               <p>Fu in quel frattempo che, invitato dal marchese di Passiflora, sentì parlare della
                  bellezza di Bianca e dei suoi milioni.</p>
               <p>Questi soprattutto gli ispirarono il desiderio di conquistare la giovane. E vi
                  riuscì.</p>
               <p>Solamente il padre di Bianca, diffidando di Livio, stabilì nel contratto di
                  matrimonio che la dote di Bianca fosse inalienabile, che il marito non potesse
                  toccare la minima parte del capitale senza il consenso della moglie.</p>
               <p>Livio non fece opposizione, perchè sicuro dell'amore di Bianca aveva la certezza
                  di piegarla ad ogni suo volere. Ma dopo l'accaduto pensò che se per sua colpa
                  avveniva una separazione, perderebbe tutti i beni dotali.</p>
               <p>Livio provò un fremito di collera e di paura al tempo stesso a questo
                  pensiero.</p>
               <p>Egli ormai non avrebbe più potuto rinunciare alla vita splendida che
                  conduceva.</p>
               <p>Inoltre, se il conte non amava sua moglie, andava orgoglioso della bellezza di lei
                  e ambiva a possederla.</p>
               <p>All'ora della colazione Livio passò nella saletta dove egli e Bianca erano soliti
                  prendere i pasti, quando si trovavano soli.</p>
               <p>Era una saletta elegantissima, munita di tutto il confortabile, calda e
                  profumata.</p>
               <p>Ma al primo entrare, vide una sola posata sulla tavola apparecchiata.</p>
               <p>Aggrottò le sopracciglia, ma vedendo entrar Celia, assunse un'espresione
                  melanconica e domandò: - Mia moglie non viene a colazione?</p>
               <p>- La signora contessa - rispose Celia - è uscita. Ora suonerò, perchè lei sia
                  servito.</p>
               <p>- Un momento, - soggiunse Livio. - Vorrei prima parlare con voi. Per colpa vostra
                  mia moglie è in collera con me. Sono sicuro che voi stessa le consegnaste la
                  lettera trovata nella mia tasca.</p>
               <p>- Sapevo forse che cosa fosse scritto in quel foglio? - disse Celia. - Credevo si
                  trattasse semplicemente di un conto. Quantunque io la sappia lunga sul conto suo,
                  caro signore, e conosca molti suoi intrighi, non lo avrei mai denunziato alla
                  signora, non per riguardo a lei, ma alla contessa. -</p>
               <p>Livio trasalì. Tuttavia chiese:</p>
               <p>- Che sapete? Sentiamo.</p>
               <p>- Non ho bisogno di dirglielo; interroghi la sua coscienza.</p>
               <p>- La mia coscienza di nulla mi rimprovera: io sono vittima di calunnie! -</p>
               <p>Celia sbuffava.</p>
               <p>- La lascio, perchè ne direi troppe e non ho tempo da perdere con lei. -</p>
               <p>E suonando il campanello elettrico, disse al domestico accorso:</p>
               <p>- Servite il signor conte: la contessa tornerà più tardi. -</p>
               <p>Essa uscì dalla saletta lasciando Livio in preda ad una terribile agitazione.</p>
               <p>- Che può sapere costei? - pensava, - Avrei paura, adesso, io, che non ho mai
                  saputo che sia timore? Celia me la pagherà! Ma non bisogna commettere imprudenze.
                  -</p>
               <p>Dopo colazione, il conte indossò il soprabito, i guanti, prese il cappello ed
                  uscì.</p>
               <p>In istrada consultò l'orologio.</p>
               <p>- Il tocco! - mormorò. - Se andassi da Fabio? A quest'ora deve trovarsi a casa!
                  -</p>
               <p>Si recò in via Garibaldi, entrò in un portone, e senza fermarsi in portineria,
                  salì le scale fino al quarto piano. Bussò ad una porta, su cui era incollato un
                  biglietto da visita col nome di Fabio Ribera.</p>
               <p>Bussò due volte senza averne risposta. Livio fece un gesto di malumore.</p>
               <p>- Sarà andato dalla sua bella! - pensò, ridiscendendo le scale, - È strano che non
                  mi abbia fatto saper nulla, come eravamo intesi. Se mi recassi da Ilda? Ma no, è
                  meglio che ci vada stasera; sarò più sicuro di trovarli insieme. -</p>
               <p>Entrò in un caffè, dove chiese una bibita ed i giornali. Ne spiegò uno per passare
                  il tempo e ad un tratto divenne pallido come un cadavere.</p>
               <p>Leggeva le seguenti righe:</p>
               <p>«Nulla ancora si è scoperto circa l'assassinio di Giulietta Lovera. L'uomo
                  mascherato da pierrot, arrestato sul luogo la sera del giovedì grasso, il presunto
                  assassino, si mantiene negativo ed ancora non si è potuto sapere il suo nome. Si
                  dice che siano stati fatti altri arresti, ma per ora ci è duopo mantenere il
                  silenzio onde non intralciare l'opera della giustizia.»</p>
               <p>Il conte chiamò il cameriere, cui disse:</p>
               <p>- Vorrei i numeri arretrati di questo giornale! - Un momento dopo il cameriere
                  tornava con un fascio di giornali.</p>
               <p>Il conte cercò fra essi il numero del venerdì grasso e vi trovò tutti i ragguagli
                  dell'assassinio.</p>
               <p>Il foglio tremava nelle sue mani.</p>
               <p>- Ed io non ho saputo nulla! - mormorò. - Ma come potevo credere Fabio capace di
                  tanto? E si è fatto arrestare? Adesso è finita.... non potrà negare a lungo.... si
                  saprà il suo nome, e non se la caverà con poco. -</p>
               <p>Sembrava che quest'ultimo pensiero lo sollevasse, gli rendesse la calma.</p>
               <p>Quand'ebbe finito di leggere, chiese un altro caffè.</p>
               <p>- Bisogna che stasera vada da Ilda; - disse - da lei saprò tutto. -</p>
               <p>Tuttavia tornò al palazzo verso sera. La contessa era a casa, e quando si trovò a
                  pranzo di fronte a lei gli parve di non averla mai veduta più bella.</p>
               <p>Infatti, Bianca aveva il volto animato, gli occhi brillanti, un fascino nuovo in
                  tutta la persona.</p>
               <p>Anche Celia, che serviva a tavola, sembrava contenta.</p>
               <p>Livio invece si sentiva turbato e socchiudeva gli occhi per meglio guardare sua
                  moglie; notò che questa non si curava affatto di lui e mangiava con appetito.</p>
               <p>Quando la tavola fu sparecchiata e Celia si ritirò, il conte, avvicinatosi a
                  Bianca, con voce tenera le disse:</p>
               <p>- Siete sempre in collera con me?</p>
               <p>- Non dimentico! - rispose Bianca con fierezza. - Credevo che, dopo le vostre
                  parole, non avreste più tentato un inutile avvicinamento. Ma giacchè mi sono
                  ingannata, vi dirò come intendo di regolare d'ora innanzi la mia vita, a meno che
                  preferiate una separazione....</p>
               <p>- Separarmi da voi, Bianca? Non è possibile -</p>
               <p>Ella rimase impassibile, ma gli occhi che si fissavano su Livio avevano
                  un'espressione strana, che lo spaventarono.</p>
               <p>«- Ciò avverrà, - dichiarò risoluta - se continuerete la parte ipocrita
                  rappresentata fino ad ora. Alle corte, ecco ciò che ho deciso: voi sarete libero
                  come se fossimo separati, pur continuando a godere le rendite che aveste finora,
                  padronissimo di mantenere delle amanti qui od altrove, purchè rispettiate il tetto
                  coniugale.</p>
               <p>- Bianca! -</p>
               <p>Ella proseguì:</p>
               <p>- Dal canto mio non avrò più nulla di comune con voi; se ci troveremo all'ora dei
                  pasti, li faremo insieme come due estranei che s'incontrano in un albergo, serviti
                  da Celia, la sola che sia a parte di ciò che avviene fra noi. -</p>
               <p>La fisionomia di Livio aveva assunto un'espressione tetra.</p>
               <p>- Accetto - diss'egli - perchè spero col tempo di farvi ricredere sul conto mio e
                  di riacquistare quell'amore che senza colpa ho perduto. -</p>
               <p>Bianca non aggiunse altro e lasciò la stanza.</p>
               <p>Livio impallidì dalla collera, ma non tardò a rimettersi.</p>
               <p>- Al diavolo anche lei! - mormorò. - Alla fin fine che m'importa! Che io possa
                  conquistare Ilda, e non rimpiangerò mia moglie! -</p>
               <p>Ormai sicuro che le rendite non gli sarebbero sfuggite, riacquistò tutta la sua
                  baldanza ed uscì per recarsi dalla fidanzata di Fabio.</p>
               <p>Ilda abitava in un modesto appartamento a un quinto piano di via Santa Teresa. Era
                  sola con sua madre, una vecchia infermiccia, che viveva di una piccola rendita
                  lasciatale da una padrona presso la quale era stata a servizio per più di
                  quarant'anni. Suo marito era stato cocchiere della stessa casa. Avevano avuto
                  quell'unica figlia, che formava ormai tutto il tesoro della povera vecchia, la
                  quale non aveva sperato, maritandosi a quarantadue anni, di diventare madre. Il
                  padre di Ilda era morto quando la fanciulla compiva i sette anni, e la padrona
                  consigliò la madre di mettere la figlia in un collegio di monache, finchè fosse in
                  età di guadagnarsi la vita. La donna seguì il consiglio; ed Ilda rimase per oltre
                  otto anni in collegio. Quando ne uscì, abile in tutti i lavori, trovò subito da
                  occuparsi. Ma il guadagno era esiguo, per cui accettò un posto di commessa in un
                  elegante magazzino di mode, e lavorò a casa la sera, accanto alla madre.</p>
               <p>Ilda era una bellissima giovinetta.</p>
               <p>Slanciata, elegante anche nel suo vestitino da pochi soldi, aveva una di quelle
                  fisionomie che destano simpatia al primo vederle. Pallida, bruna, con gli occhi
                  verde mare, aveva alcun che d'ardito e d'intelligente.</p>
               <p>Ilda amò Fabio teneramente. Non era bello, ma aveva un fascino sulla buona
                  fanciulla.</p>
               <p>Fabio le aveva raccontato la sua semplice storia.</p>
               <p>Non aveva conosciuto i genitori. Una nobile dama si prese cura di lui, lo fece
                  allevare, e venuta a morte quando egli compiva i dieci anni, un figlio di lei
                  l'aveva surrogata in quell'opera di carità. Quell'uomo generoso lo aveva fatto
                  studiare, per metterlo in grado di guadagnarsi la vita. Fabio non aveva avuto fino
                  allora altro affetto che quello del gentiluomo, il quale lo trattava come un
                  fratello e per il quale avrebbe dato a goccia a goccia tutto il suo sangue.</p>
               <p>Egli volle presentare ad Ilda il suo benefattore, che si mostrò con lei molto
                  gentile, approvò la scelta di Fabio e promise di mobiliare a sue spese il
                  quartiere per gli sposi.</p>
               <p>Ilda, commossa, lo ringraziò, ma quando, sola col fidanzato, questi le chiese
                  quale impressione avesse avuto del suo benefattore, la giovane rispose:</p>
               <p>- Vuoi che te lo dica, Fabio? Se non sapessi che ha soltanto dodici anni più di
                  te, lo direi tuo padre. Egli ti assomiglia molto. Avete eguale anche il colore
                  degli occhi; ma il suo sguardo non è il tuo, non mi piace....</p>
               <p>- Di' la verità: non ti è rimasto molto simpatico?</p>
               <p>- No, ma devi perdonarmi. Vi sono persone che non piacciono a prima vista, e che,
                  frequentandole, si finisce con l'amarle.</p>
               <p>- Hai ragione, Ilda mia, e vedrai che, conoscendo meglio il conte, lo adorerai,
                  perchè è un cuor d'oro, un'anima elevata.</p>
               <p>- Ne sono persuasa. Ha moglie?</p>
               <p>- Sì, - rispose Fabio - ma io non la conosco, perchè non mi sono mai recato a casa
                  del conte. Egli si occupa di me, viene qualche volta a trovarmi, desidera che
                  ricorra a lui in qualsiasi circostanza, ma vi è troppa distanza sociale fra noi,
                  perchè io frequenti la sua casa. Anzi, ti prego di non parlare del conte a
                  nessuno. A te ho voluto dir tutto, a te ho voluto presentare il conte perchè
                  voglio che tu sia a parte di tutti i segreti della mia vita, che tu mi conosca
                  interamente, come ormai credo di conoscere te, unico mio amore! -</p>
               <p>Ilda era troppo felice per non approvare la delicatezza del fidanzato.</p>
               <p>La loro felicità durava da qualche mese, il loro amore andava ognor crescendo.</p>
               <p>Ma la loro felicità durò poco.</p>
               <p>Fabio lasciò una sera Ilda dicendole che doveva partire per il paese natio a
                  cagione di alcune carte relative al loro matrimonio.</p>
               <p>Ilda si accòrse che nel lasciarla egli aveva le lacrime agli occhi e ne fu
                  spaventata.</p>
               <p>- Che hai?... Dimmi, che hai? Si direbbe che stia per accaderti sventura.</p>
               <p>- No, Ilda; sono triste perchè anche un breve distacco da te mi addolora; ma
                  quando tornerò tutto sarà finito e nessuno ci separerà più.</p>
               <p>- Hai avvertito il conte della tua partenza? -</p>
               <p>Fabio sussultò.</p>
               <p>- Il conte è lontano da Torino con sua moglie. Dammi un bacio, Ilda, e addio.</p>
               <p>- No, a rivederci presto. -</p>
               <p>E soggiunse con un sorriso pieno di dolcezza:</p>
               <p>- Forse che non vorresti tornare, abbandonarmi? -</p>
               <p>Fabio la strinse fra le sue braccia.</p>
               <p>- Abbandonarti? - esclamò con veemenza. - È più facile che tu....</p>
               <p>- Io? - disse Ilda troncandogli la parola in bocca. - Ah! tu non mi conosci
                  ancora. Ti ho giurato d'esser tua per sempre, e se qualche fatalità dovesse
                  separarci, io manterrei lo stesso il mio giuramento. O tua, o di nessuno!</p>
               <p>- Grazie, Ilda, grazie! Ora parto più contento! -</p>
               <p>Ma i giorni scorsero ed Ilda più nulla sapeva di lui, nè poteva comprendere
                  quell'inesplicabile silenzio.</p>
               <p>Una sera, rincasando, trovò presso sua madre un delegato e due agenti che venivano
                  a interrogarla sul fidanzato che si trovava in prigione accusato d'assassinio.</p>
               <p>Ilda si ribellò.</p>
               <p>- Fabio un assassino! - disse con veemenza. - Pazzo chi lo dice!</p>
               <p>- Egli stesso ha confessato!</p>
               <p>- È una menzogna! Perchè avrebbe assassinato? A quale scopo?</p>
               <p>- Lo saprete, signorina, - disse il delegato - perchè verrete chiamata dal giudice
                  istruttore. Intanto, abbiate pazienza, ma dobbiamo eseguire una perquisizione.</p>
               <p>- Una perquisizione in casa mia? Forse per trovare le prove del delitto? Mamma, li
                  senti? -</p>
               <p>Ma la povera vecchia, fulminata da quella notizia e più ancora dalla presenza
                  delle guardie, era svenuta. Allora Ilda non pensò più che a sua madre, e mentre
                  gli agenti rovistavano inutilmente dappertutto, la fanciulla, inginocchiata presso
                  la povera donna, la faceva rinvenire.</p>
               <p>- Mamma, rassicurati, - le disse quando la vecchia tornò in sè - Fabio è
                  innocente. Lascia che quegli uomini facciano il loro dovere; noi non abbiamo nulla
                  da temere, nulla da rimproverarci. -</p>
               <p>Il delegato guardò quel gruppo con rispetto.</p>
               <p>Egli credette bene intervenire.</p>
               <p>- La signorina ha ragione; - disse - lei deve stare tranquilla; ciò che noi
                  abbiamo dovuto compiere è una semplice formalità. Del resto, è già finito, e ce ne
                  andiamo. -</p>
               <p>Fece un cenno alle guardie ed uscirono.</p>
               <p>La vecchia mormorò:</p>
               <p>- Dio, che colpo! Ma tu dici bene, cara: Fabio non può essere un assassino!</p>
               <p>- Non lo è, credilo, c'è qualche sbaglio, e non tarderanno a saperlo. -</p>
               <p>Proprio in quella sera, il conte Livio Rossano, il protettore di Fabio, si recava
                  dalla fanciulla, persuaso che ella conoscesse maggiori particolari sul delitto, di
                  quelli appresi dal giornale.</p>
               <p>Quando la giovane, al suono del campanello, si recò ad aprire e si vide dinanzi il
                  conte, lasciò sfuggire un grido di gioia.</p>
               <p>- Lo manda Dio! - esclamò. - Venga, signor conte: ora non temo più nulla. -</p>
               <p>Livio fece un gesto di stupore, assai bene simulato.</p>
               <p>- Che succede? - chiese con dolcezza, mentre seguiva la giovane nella stanza in
                  cui era la povera vecchia. - Sono stato a casa di Fabio, e non l'ho trovato.</p>
               <p>- Fabio è stato arrestato, signor conte, - disse la madre di Ilda.</p>
               <p>Il conte si volse con impeto alla fanciulla.</p>
               <p>- Arrestato? - ripetè in tono interrogativo.</p>
               <p>- Sì, signor conte; - rispose Ilda - lo accusano di essere un assassino. -</p>
               <p>Livio si abbandonò su d'una sedia.</p>
               <p>- Ma lei non lo crede, non è vero? - esclamò con slancio la fanciulla. - Lei lo
                  difenderà. -</p>
               <p>Invece di rispondere, il conte rimaneva pensieroso, turbato, e a un tratto, come
                  parlasse a sè stesso:</p>
               <p>- Disgraziato! - mormorò. - Che abbia posto in opera la sua minaccia? Ma no, non è
                  possibile! -</p>
               <p>Ilda era divenuta pallidissima.</p>
               <p>- Quale minaccia? Che sa lei, signor conte? - disse con ansia. - Oh! parli,
                  parli!</p>
               <p>- Fanciulla, sedete qui vicina a me, - disse in tono quasi paterno - lasciate che
                  prima io vi interroghi, perchè non ho più veduto Fabio da un mese, essendo assente
                  da Torino.</p>
               <p>- Fabio me lo aveva detto, - rispose Ilda. - E dopo la sua assenza, signor conte,
                  egli era divenuto triste, ma non ne feci molto caso, perchè era sempre amoroso e
                  tenero con me. Solo quando mi disse di doversi assentare da Torino per le carte
                  relative al nostro matrimonio, mi sorprese che egli piangesse, come se avessimo
                  dovuto dividerci per sempre. Fin da quel momento non ebbi più sue nuove, e
                  soltanto oggi sono venuti qui un delegato e due guardie per fare una
                  perquisizione. -</p>
               <p>Il conte aveva appoggiato un gomito ad una tavola vicina e si sorreggeva la fronte
                  fra le mani, ripetendo:</p>
               <p>- Disgraziato, disgraziato!</p>
               <p>- Ma dunque, anche lei lo crede colpevole? - disse la madre d'Ilda.</p>
               <p>- Per quanto atroce sia la verità, - disse il conte - con accento soffocato -
                  sento che è mio dovere non lasciarvela ignorare. -</p>
               <p>E con voce tremante raccontò alle due donne press'a poco quanto abbiamo sentito
                  raccontare dall'accusato circa i suoi amori con Giulietta, fino al giorno in cui
                  l'antica amante l'aveva minacciato di mandare a monte il suo matrimonio se egli
                  non rendeva la parola alla fanciulla amata.</p>
               <p>- Io trovai Fabio in quel giorno, - aggiunse il conte - ed egli mi confidò tutto.
                  «Creda,» mi disse ad un tratto «piuttosto che perdere la mia Ilda, mi uccido od
                  uccido Giulietta!» A poco a poco giunsi a calmarlo. Fabio mi promise di non tentar
                  nulla contro lei, di rivolgersi piuttosto all'autorità; poi io fui costretto a
                  partire e non seppi più altro. Ma adesso tutto mi fa temere che Fabio abbia posto
                  in opera la sua idea. -</p>
               <p>La vecchia tremava di orrore.</p>
               <p>Ilda era rimasta dapprima affranta, dubitando di colui al quale era legata coi
                  vincoli dell'amore e della fede; ma a mano a mano che il conte parlava, i suoi
                  dubbi svanivano, e quando Livio ebbe finito, essa disse, fremente:</p>
               <p>- Fabio non può essere un infame! Egli si sarebbe ucciso prima di uccidere. Fabio
                  avrebbe rinunziato piuttosto a me, che possedermi al prezzo di un delitto! -</p>
               <p>Il conte aveva trasalito.</p>
               <p>- L'amate molto, cara fanciulla! - disse. - Ma quest'amore renderà più vera
                  l'accusa di essersi sbarazzato di quella donna per voi.... e finiranno col
                  ritenervi sua complice.</p>
               <p>- Che m'importa! - esclamò con fierezza la fanciulla. - Crede forse che io voglia
                  rinnegarlo, perchè lo dicono colpevole?</p>
               <p>- Ma se Fabio confessasse il suo delitto? - osservò Livio.</p>
               <p>- Non lo crederei lo stesso; - interruppe la fanciulla - lo conosco troppo! Direi
                  che si è sacrificato per qualcuno! -</p>
               <p>Livio aveva lasciato cadere i guanti che teneva in una mano e si chinò per
                  raccoglierli.</p>
               <p>- Cara fanciulla, - disse poi - Fabio può andare con ragione orgoglioso del vostro
                  amore, ed io vorrei che i giudici la pensassero come voi; ma essi, purtroppo, non
                  ragionano col cuore.</p>
               <p>- Ma lei, signor conte, potrebbe recarsi dal giudice istruttore, fargli
                  comprendere che Fabio non può essere colpevole.</p>
               <p>- Lo farei con tutto il cuore, ma la mia testimonianza aggraverebbe forse le cose,
                  perchè in coscienza sarei costretto a rivelare quanto ho già detto a voi. Fabio
                  stesso avrebbe dispiacere di vedermi immischiato in questa faccenda, e se io non
                  sarò chiamato da lui, non muoverò un passo per non recargli danno. Anzi, se il
                  giudice istruttore vi facesse chiamare, farete bene a non parlargli di me.</p>
               <p>- Non dubiti; - rispose freddamente la fanciulla - so il mio dovere. Fabio mi ha
                  pregata più volte di non far parola di lei con alcuno ed io l'obbedisco. Se mi
                  recherò dal giudice, sarà solo per difendere il mio fidanzato. -</p>
               <p>Il conte si alzò.</p>
               <p>- Mi permettete, - disse - coraggiosa fanciulla, che torni da voi per sapere
                  vostre nuove e dirvi ciò che io stesso cercherò di apprendere su Fabio? Adesso che
                  egli vi manca, è mio dovere vegliare su voi e vostra madre. -</p>
               <p>La fanciulla voleva rispondere: «Grazie, non s'incomodi!» ma la vecchia prese
                  subito la parola.</p>
               <p>- Sì, venga, venga, signor conte; siamo due povere donne sole, abbandonate, ed io
                  mi sento vicina a morire di spavento. -</p>
               <p>Ilda, chinando il capo, mormorò:</p>
               <p>- Se la mamma vuol così venga pure! -</p>
               <p>Ma quando Livio fu uscito, la fanciulla si gettò nelle braccia della vecchia
                  singhiozzando.</p>
               <p>- Egli lascerà perdere Fabio, lo sento! - balbettò. - Il conte non è sincero! Io
                  diffido di lui. -</p>
            </div>
            <div type="chapter" n="9" xml:id="IT1901010009">
               <head>IX.</head>
               <p>Quando il cavalier Umberto Trani udì la dichiarazione della contessa Bianca
                  Rossano, trasalì ed esaminò la giovine con un rapido sguardo, come se avesse avuto
                  dinanzi una colpevole.</p>
               <p>Ma il bel volto di Bianca esprimeva tanto candore, che il magistrato le stese
                  vivamente la mano e le disse;</p>
               <p>- Mi spiegherete, contessa....</p>
               <p>- Sono qui per dirvi tutto, perchè ho fiducia in voi e sono certa che col vostro
                  aiuto potrò riuscire in tutto quello che desidero. -</p>
               <p>Ella sedette e con voce ferma e dolce fece il racconto della sua vita dal momento
                  in cui conobbe il conte Livio Rossano fino al giorno in cui scoperse il suo
                  tradimento. Parlò poi dell'incontro di Aldo, il quale, invece di approfittare del
                  suo passo insensato, la rispettò come una sorella. E narrò tutto, tutto nei minimi
                  particolari.</p>
               <p>Umberto Trani ascoltò la signora con attenzione. Quando essa ebbe finito, le
                  disse:</p>
               <p>- Vi ringrazio della fiducia che mi dimostrate. Dal canto mio, farò tutto il
                  possibile perchè il vostro nome non venga pronunziato e si creda che il domino di
                  quella notte era la sorella dello studente Aldo.</p>
               <p>- Grazie! Io ben sapevo che non invano mi sarei a voi rivolta.</p>
               <p>- Dovete però promettermi di non recarvi più in quella casa.</p>
               <p>- Non vi nascondo, - disse Bianca - che vi sono stata altre due volte, per
                  intendermi col signor Aldo circa la bambina della povera Giulietta.</p>
               <p>- Badate che, recandovi a trovarla in quella casa, si finirebbe con lo scoprire
                  che non siete la sorella di Aldo.</p>
               <p>- Ascoltatemi ancora, signore, giacchè siete così buono. Stamani mi sono recata in
                  quella casa perchè il signor Aldo, disperato, tremava per me, ed io volevo
                  rassicurarlo, dirgli che sarei venuta io stessa da voi. Tuttavia, per precauzione,
                  non salirò più quelle scale neppure per abbracciare la mia protetta; ed ecco ciò
                  che ho combinato col signor Aldo. Sua sorella, che non ha figli ed alla quale il
                  signor Pomigliano ha confidato tutto, è dispostissima a occuparsi della piccola
                  orfana fino a tanto che io non potrò affidarla a mio padre ed alla mia
                  istitutrice, oppure prenderla meco. Il cognato del signor Aldo verrà a Torino per
                  prendere la bambina, dicendo che sua moglie non può muoversi perchè indisposta. Ma
                  siccome Teresa, cui la bimba è affidata, potrebbe rifiutare, così voi ci aiuterete
                  recandovi col signor Rivalta, il quale verrà prima qui per intendersi con voi,
                  dalla moglie del falegname. -</p>
               <p>Umberto Trani aveva un cuore generoso, che si commuoveva facilmente quando ora
                  convinto dell'innocenza della persona che a lui si affidava.</p>
               <p>Per cui, disse con un sorriso:</p>
               <p>- Voi mi farete fare tutto ciò che vorrete, anche a rischio di compromettermi.
                  Ebbene: vi do la mia parola di gentiluomo che voi non sarete disturbata e che la
                  bambina sarà consegnata da me stesso al signor Rivalta. -</p>
               <p>Gli occhi di Bianca rifulsero.</p>
               <p>- Quanto siete buono! - esclamò con ingenua espansione. - Ora non temo più nulla,
                  perchè ho trovato anche in voi un vero amico. -</p>
               <p>Quando Bianca se ne fu andata, Umberto Trani rimase per alcuni secondi
                  pensieroso.</p>
               <p>- Il conte Rossano non meritava un simile tesoro, - mormorò. - Io lo conosco bene;
                  la sua apparenza di gentiluomo nasconde un'anima ignobile. -</p>
               <p>Ora, non rimaneva al magistrato che interrogare la fidanzata di Fabio.</p>
               <p>Egli la fece chiamare il giorno seguente alla visita di Bianca, e quando la
                  giovinetta comparve nel suo gabinetto, fu non soltanto sorpreso dalla bellezza da
                  lei, ma dall'espressione energica e leale che si leggeva nei suoi occhi.</p>
               <p>- Sapete perchè vi ho fatta chiamare, signorina? - le chiese il magistrato.</p>
               <p>- Lo suppongo, - rispose Ilda. - Il mio fidanzato è accusato di assassinio. Ma la
                  cosa è paradossale!</p>
               <p>- Eppure, lui stesso ha confessato....</p>
               <p>- Fabio ha mentito! - esclamò con slancio appassionato Ilda.</p>
               <p>- Eppure il fatto è evidente, perchè, quand'anche il giovane non avesse
                  confessato, vi sono prove schiaccianti contro lui. Egli mentì chiedendo un
                  permesso al suo principale per recarsi a cercare delle carte concernenti il vostro
                  matrimonio. Invece, non è stato un giorno assente da questa città. E poi, perchè
                  si sarebbe trovato, nella notte del giovedì grasso, mascherato da pierrot, in
                  quella casa, nella stanza dove avvenne l'assassinio? Come entrò in quella soffitta
                  senza destare l'attenzione di alcuno? Perchè una vicina della vittima l'avrebbe
                  riconosciuto come l'antico amante della sventurata? -</p>
               <p>Ilda sussultò.</p>
               <p>- Davvero? - esclamò.</p>
               <p>- Sì, signorina. Infine, perchè egli avrebbe confessato? -</p>
               <p>Ilda fremeva.</p>
               <p>- La mia testa si perde, - mormorò-, - In questo delitto vi è un mistero che mi
                  sfugge. Comunque, Fabio non può averlo commesso. Ah, se potessi parlare un istante
                  con lui! -</p>
               <p>Era quello che il magistrato sperava.</p>
               <p>- Alla mia presenza? - chiese.</p>
               <p>- Magari! - rispose con vivacità la giovane, - Sono certa che dinanzi a me saprà
                  scolparsi dalla terribile accusa.</p>
               <p>- Ebbene, aspettate un momento, signorina, e lo vedrete! -</p>
               <p>Umberto Trani diede gli ordini necessari.</p>
               <p>Poco dopo l'uscio sì schiuse e l'assassino entrò nel gabinetto, fra due
                  guardie.</p>
               <p>Fabio non ei aspettava di trovarvi la sua fidanzata.</p>
               <p>Alla vista di lei diventò pallidissimo; il suo volto espresse alternativamente la
                  passione, il dolore, la sorpresa, l'inquietudine, l'angoscia.</p>
               <p>- Ilda! - balbettò l'infelice, stendendo le mani legate dalle manette.</p>
               <p>La fanciulla rimase calma, severa.</p>
               <p>- Prima di risponderti, - disse - voglio sapere se è vero che parlo con un
                  assassino. -</p>
               <p>L'imputato trasalì, distolse gli occhi dalla fidanzata e rispose con un filo di
                  voce:</p>
               <p>- Sì.... sono colpevole. -</p>
               <p>Ilda ebbe uno scoppio di sdegno.</p>
               <p>- Ma perchè, - gridò - perchè uccidere una sventurata che era stata tua amante,
                  che era madre? -</p>
               <p>L'agitazione di Fabio aumentava.</p>
               <p>- Essa m'impediva di sposarti! - balbettò.</p>
               <p>Ilda fece un gesto sdegnoso.</p>
               <p>- Alza gli occhi, guardami bene in faccia: tu menti, tu menti! -</p>
               <p>Un tremito convulso scoteva l'imputato.</p>
               <p>- Ho detto la verità!</p>
               <p>- Tu menti! - ripetè con accento vibrante Ilda. - Quella donna tu non la conoscevi
                  nemmeno, ne sono sicura! Se tu sei un assassino, altri ti ha armata la mano, e ti
                  ha spinto a commettere quel delitto per sbarazzarsi di colei che gli dava noia.
                  -</p>
               <p>Questa volta Fabio sollevò il capo: le sue guance si erano infiammate, i suoi
                  occhi scintillavano.</p>
               <p>- Non è vero, non la creda, signor giudice, - nessuno mi ha spinto a quel delitto,
                  all'infuori della mia vittima. Io, io solo la uccisi....</p>
               <p>- Ebbene, io non ti credo, - esclamò l'eroica fanciulla - e ti giuro che un
                  momento o l'altro scoprirò il vero assassino!</p>
               <p>- L'assassino sono io! - gridò il disgraziato, e cadde svenuto.</p>
               <p>Fabio fu portato via dal gabinetto, e Ilda, esausta, si lasciò cadere su di una
                  seggiola, piangendo.</p>
               <p>- Mi sono mostrata crudele con lui; - mormorò - ma era necessario! -</p>
               <p>Il magistrato la guardava con simpatia.</p>
               <p>- Siete ancora persuasa ch'egli sia innocente?</p>
               <p>- Sì, signore, - rispose Ilda asciugando le lacrime.</p>
               <p>- Avete dunque indizi contro qualcuno?</p>
               <p>- Nessuno, signore; soltanto sono convinta nell'anima che egli è innocente e
                  l'unica speranza che mi sostiene è di fare io stessa un giorno conoscere la sua
                  innocenza. -</p>
               <p>Il magistrato scosse il capo senza rispondere, e quando la giovinetta si ritirò,
                  Umberto Trani disse fra sè:</p>
               <p>- Costei vale la contessa Bianca. Due nobili cuori, due caratteri forti. Se tutte
                  le donne somigliassero ad esse, anche gli uomini diverrebbero migliori! -</p>
            </div>
            <div type="chapter" n="10" xml:id="IT1901010010">
               <head>X.</head>
               <p>L'istruttoria si chiuse senza incidenti. L'assassino era confesso. Si aspettava il
                  processo.</p>
               <p>Nelle soffitte della casa dove abitò la povera Giulietta era un vero fermento.
                  Quando si seppe che il cognato di Aldo era giunto da Ivrea per ritirare
                  l'orfanella, molti inquilini corsero da Teresa per abbracciare ancora una volta la
                  piccola Gina, e per vedere il marito di quella bellissima signora in domino,
                  veduta nella tragica notte.</p>
               <p>Il signor Rivalta giunse in compagnia del giudice istruttore e di Aldo.</p>
               <p>Quando entrarono nella soffitta, Teresa teneva in braccio Gina, già pronta; presso
                  a lei era il marito. Entrambi avevano gli occhi pieni di lacrime; la piccina
                  invece sorrideva, guardando sorpresa tutta la gente che l'attorniava.</p>
               <p>Per alcuni giorni Gina aveva pianto, chiamando la mamma; ma a quell'età presto si
                  dimentica, e dopo una settimana la bimba si trastullava allegramente con altre
                  piccine pel corridoio.</p>
               <p>Il giudice istruttore sorrise a Teresa.</p>
               <p>- Sapete già, a quello che vedo, il motivo per cui siamo qui! - disse.</p>
               <p>- Sì, signore; - rispose Teresa - il signor Aldo ci avvertì ieri sera, e sebbene
                  ci sentiamo spezzare il cuore nel separarci da questa creatura, pure comprendiamo
                  ch'è pel suo bene.</p>
               <p>- Voi ragionate da quella savia donna che siete, e, credetelo, io stesso non avrei
                  dato il permesso di togliervela, se non sapevo che veniva affidata a buone mani.
                  Spero che la piccina non avrà difficoltà ad andare col signor Rivalta.</p>
               <p>- Vuoi venire con me? - chiese questi a Gina, mentre le porgeva una bambola, che
                  aveva tolta dalla tasca del soprabito.</p>
               <p>- Sì, - rispose Gina tendendo le manine per afferrare la bambola.</p>
               <p>- Carina! - esclamò il signor Rivalta; e rivolto a Teresa soggiunse: - Mia moglie
                  vi manda questa busta per ricompensarvi delle cure da voi avute in questo
                  frattempo per la bambina. -</p>
               <p>Così dicendo aveva tratto dal grosso portafogli una busta che porse a Teresa.</p>
               <p>Ma questa rifiutò.</p>
               <p>- Non accetto, signore, perchè io tenni la bimba per affetto e non per interesse.
                  Ringrazi la sua signora a nome mio, e le dica piuttosto che mi farà un regalo
                  dandomi qualche volta nuove di Gina e permettendomi di recarmi una volta o l'altra
                  a trovarla.</p>
               <p>- Vi vedremo con piacere, - rispose il signor Rivalta.</p>
               <p>Poco dopo, Aldo col cognato e la bambina, salutato il giudice istruttore che si
                  trattenne ancora avendo da parlare a Lorenzo ed a sua moglie, salirono in una
                  carrozza per recarsi alla stazione.</p>
               <p>Aldo guardò l'orologio.</p>
               <p>- Non c'è tempo da perdere: - disse - mancano venticinque minuti alla partenza del
                  treno e Speranza sarà là ad aspettarci.</p>
               <p>- Sono ansioso di conoscere questa bella incognita, che non hai ancora saputo chi
                  sia, - disse il signor Rivalta.</p>
               <p>- Perchè non ho voluto saperlo; - rispose con calore il giovane - il mistero mi
                  affascina. Ma Speranza è una gentildonna che merita ogni interesse. Al postutto,
                  mi ha detto che oggi stesso ci rivelerà il suo nome e quanto la riguarda, perchè
                  le parrebbe di mancare di fiducia in mia sorella, in te ed in me se continuasse a
                  serbare il suo incognito. -</p>
               <p>Giunsero alla stazione. Gina, cullata dal moto della vettura, si era addormentata
                  colla testina appoggiata al petto di Guglielmo. Questi scese con lei fra le
                  braccia e vide tosto che Aldo, aperto l'altro sportello, si precipitava incontro
                  ad una signora vestita di un elegantissimo abito da viaggio, accompagnata da una
                  donna che portava una valigia.</p>
               <p>- Grazie, grazie di essere venuta! - disse Aldo.</p>
               <p>Bianca, giacchè era lei, sorrise.</p>
               <p>- E la bambina?</p>
               <p>- Eccola con mio cognato; vieni, Guglielmo! -</p>
               <p>Seguì una breve presentazione. Intanto la donna che portava la valigia, guardando
                  la piccola addormentata, esclamava:</p>
               <p>- Dio, come è bella!</p>
               <p>- Te l'avevo detto, Celia! - esclamò Bianca. - Ma presto: consegna la valigia al
                  signor Aldo, e tu vattene: non abbiamo tempo da perdere. Ricordati i miei
                  ordini.</p>
               <p>- Saranno eseguiti a puntino.</p>
               <p>- Aldo, va' a prendere i biglietti, o perderemo il treno! - disse Guglielmo.</p>
               <p>- I biglietti li ho già presi io, - esclamò Bianca - appunto per non perdere
                  tempo! -</p>
               <p>Lo studente ammirò la squisita gentilezza della signora, nè Guglielmo ebbe ragione
                  di offendersi di quell'atto.</p>
               <p>Un momento dopo si trovavano tutti e quattro in un vagone di prima classe. Erano
                  soli.</p>
               <p>Guglielmo depose sul divano la bambina, che continuava a dormire, Bianca sedette
                  di faccia a lei e vicina a Aldo.</p>
               <p>Di fronte aveva Guglielmo, il quale ammirava la incognita che, sollevato il fitto
                  velo, mostrava il suo bel volto.</p>
               <p>Avevano appena oltrepassata la stazione di Caluso, quando Gina si svegliò.</p>
               <p>Dapprima si guardò attorno quasi spaurita, ma veduto Guglielmo gli sorrise e gli
                  stese le manine. Egli la sollevò per baciarla, poi mostrandole Bianca:</p>
               <p>- Conosci quella signora? - chiese.</p>
               <p>Gina scosse il biondo capo.</p>
               <p>- Chi è? - chiese.</p>
               <p>- Sono la tua mammina; - esclamò Bianca - vuoi venire in braccio a me? -</p>
               <p>Gina le si slanciò subito al collo, e la contessa la coprì di baci ripetendo:</p>
               <p>- Io sono la mamma, sai, carina, e questo signore è il babbo! -</p>
               <p>E le additava Aldo.</p>
               <p>La bambina passò nelle braccia del giovinotto e gli porse subito le labbra.</p>
               <p>Il viaggio fu lieto. Essi giunsero ad Ivrea quasi senza accorgersene.</p>
               <p>Il signor Rivalta abitava un po' fuori della città, non lungi dalla stazione, in
                  un modesto fabbricato composto di un solo piano e di un pianterreno, con un vasto
                  giardino ed un orto.</p>
               <p>Severina corse ad abbracciare Aldo, poi salutò la contessa Bianca, indi,
                  sollevando Gina, esclamò:</p>
               <p>- Ecco la mia angioletta, la mia nipotina! -</p>
               <p>Un bel cane da caccia mandava latrati giulivi, festeggiando gli arrivati.</p>
               <p>Entrarono in casa, una casetta semplice, ma linda e ridente.</p>
               <p>La sorella di Aldo, Severina, non assomigliava al fratello che nel colore dei
                  capelli e nel sorriso. Essa era piccola, piuttosto paffuta, coi colori di una
                  mela-rosa. Ma da tutta la sua persona traspariva la bontà.</p>
               <p>Severina condusse Bianca nella camera che le aveva preparata, perchè la contessa
                  aveva promesso di trattenersi un paio di giorni presso la famiglia Rivalta.</p>
               <p>Appena furono sole e Bianca si fu tolta il cappello, Severina l'abbracciò.</p>
               <p>- Come siete bella! - disse con ingenuo entusiasmo, - Ah! comprendo come vi si
                  possa adorare: io sento di volervi molto bene, e saremo amiche, non è vero?</p>
               <p>- Più che amiche, sorelle! - esclamò Bianca ricambiando i suoi baci.</p>
               <p>Quando scesero si tenevano a braccetto.</p>
               <p>Severina lasciò Bianca con Aldo per vedere se tutto era in ordine per il pranzo.
                  Guglielmo era andato a cambiarsi d'abito, e Gina si baloccava in giardino.</p>
               <p>- Che giornata incantevole! - disse la contessa. - Come mi sento felice in
                  quest'atmosfera sana e affettuosa!</p>
               <p>Aldo la guardava con immensa tenerezza.</p>
               <p>- Perchè non rimanete qui a lungo?</p>
               <p>- Perchè non posso. -</p>
               <p>Una leggiera nube di tristezza era apparsa sulla sua fronte, ma tosto
                  disparve.</p>
               <p>Il pranzo fu allegrissimo: Gina sorrideva a tutti, inviava baci sulla punta dei
                  ditini a Bianca, ad Aldo chiamandoli babbo e mamma, e si sporgeva ogni tanto ad
                  accarezzare Guglielmo e Severina, che le erano accanto e si occupavano
                  continuamente di lei.</p>
               <p>Quando fu portato il caffè, Gina fu lasciata libera di correre in giardino, la
                  donna di servizio si era ritirata in cucina a sbrigare le sue faccende, e gli
                  altri rimasero liberi di discorrere.</p>
               <p>- Ecco il momento di dirvi tutto quanto mi concerne! - esclamò Bianca con un
                  sospiro. - Vi prego di ascoltarmi. -</p>
               <p>Tutti le porsero orecchio.</p>
               <p>- Io sono la contessa Bianca Rossano....</p>
               <p>- Rossano? - interruppe Guglielmo. - Io ho conosciuto un conte Sebastiano Rossano,
                  morto una diecina di anni fa!</p>
               <p>- Era il padre di mio marito, - disse Bianca.</p>
               <p>La fronte di Guglielmo si oscurò.</p>
               <p>- Ma allora, conosco anche vostro marito, il conte Livio.</p>
               <p>- Precisamente: Livio è il suo nome. -</p>
               <p>Guglielmo stava per riaprire la bocca, ma Severina glielo impedì.</p>
               <p>- Lascia che parli lei, - disse - e poi ci dirai tu come conosci persone di cui
                  non mi parlasti mai.</p>
               <p>- Prima di continuare, - soggiunse Bianca - ditemi signor Rivalta: è vero che il
                  padre di Livio fu un uomo dissoluto, perverso?</p>
               <p>- No! - rispose Guglielmo. - Il conte Sebastiano Rossano era il fiore dei
                  gentiluomini. Povero conte! Egli fu abbeverato di dispiaceri e morì di
                  crepacuore....</p>
               <p>- A cagione del figlio, non è vero? - proruppe Bianca, - Oh! ditemi tutto:
                  sappiate che io sono una vittima del miserabile, cui mi trovo legata per sempre.
                  -</p>
               <p>Aldo si sentì torcere il cuore.</p>
               <p>Spesso aveva pensato che quella nobile, pura creatura non doveva essere libera; ma
                  l'idea che fosse unita ad un uomo ignobile, gli procurava un così acuto dolore,
                  che gli pareva di morire.</p>
               <p>Guglielmo aveva rivolto uno sguardo di profonda compassione alla contessa.</p>
               <p>- Povera signora! - disse colla sua semplice franchezza. - M'immagino la vita che
                  dovete condurre con lui. Egli è stato un figlio malvagio, non può essere un buon
                  marito. Di lui io non so altro che, morti i suoi, condusse un'esistenza sfrenata,
                  e in pochi anni divorò il patrimonio lasciatogli, la sostanza ammassata con sudori
                  e lacrime dal padre. Sarei curioso di sapere in qual modo abbia trovato una moglie
                  vostra pari.</p>
               <p>- Coll'inganno più vile! - rispose Bianca.</p>
               <p>E narrò tutta la sua vita, non nascondendo i recenti patti stabiliti col marito e
                  come questi li avesse accettati, temendo di perdere le rendite di cui godeva.
                  Assicurò inoltre che ormai si trovava libera di ogni sua volontà ed avrebbe potuto
                  dedicarsi a Gina, recarsi sovente a trovarla. A questa punto Aldo le rivolse
                  sguardi pieni d'amore e di riconoscenza.</p>
               <p>Le ore trascorsero in quelle intime confidenze: poi tutti sì alzarono da tavola
                  per fare una passeggiata in giardino.</p>
               <p>Aldo doveva ripartire la stessa sera per Torino, ma prima di quell'ora potè
                  trovarsi un istante da solo con Bianca. Essi erano assai commossi,
                  guardandosi.</p>
               <p>- Prima di partire, - disse il giovane - volevo chiedervi, contessa....</p>
               <p>- Contessa? - interruppe vivamente Bianca. - Per voi, Aldo, sono e rimarrò sempre
                  Speranza. -</p>
               <p>Un raggio di gioia brillò sul volto dello studente, che presa la mano di Bianca se
                  la portò alle labbra.</p>
               <p>Bianca arrossì di gioia.</p>
               <p>- Che volevate dunque chiedermi prima di partire? - domandò.</p>
               <p>- I vostri ordini. -</p>
               <p>Ella rise come una bambina, fissandolo con occhi luminosi.</p>
               <p>- Eccoli. Prima di tutto dovete studiare, perchè non vorrei che per causa mia
                  trascuraste le vostre lezioni.</p>
               <p>- Da che vi conosco sento ancor più il desiderio di applicarmi, perchè voglio che
                  non abbiate mai nulla da rimproverare a vostro fratello.</p>
               <p>- Sono sicura che sarò sempre contenta di voi. Voi saprete inalzarvi nelle più
                  eccelse sfere.</p>
               <p>- Con voi per amica mi sento davvero capace di tanto! -</p>
               <p>Un sorriso di Bianca fu la risposta.</p>
               <p>La sera, sola nella graziosa camera che le avevano destinata, Bianca, invece di
                  coricarsi, sedette su di una poltrona e si pose a fantasticare. Come era passato
                  rapido quel giorno! Come si sentiva lieta, sollevata!</p>
               <p>Ricordava l'ultimo saluto di Aldo, prima di recarsi alla stazione.</p>
               <p>- A rivederci, mia Speranza! -</p>
               <p>Sì, ella sarebbe la sua speranza, il suo raggio di sole, come egli lo era per
                  lei.</p>
               <p>Nella semplicità della sua anima, Bianca non credeva di commettere una colpa
                  abbandonandosi a quell'affetto puro, profondo, che nulla aveva di volgare.</p>
            </div>
            <div type="chapter" n="11" xml:id="IT1901010011">
               <head>XI.</head>
               <p>Il giorno del processo di Fabio Ribera era giunto.</p>
               <p>L'udienza era fissata per le dieci, ma fino dal mattino la folla si pigiava alle
                  porte dell'aula di giustizia.</p>
               <p>Ed appena quelle porte si aprirono, tutto il recinto riservato al pubblico fu
                  pieno in un attimo.</p>
               <p>Nei posti riservati presero posto diverse signore e qualche titolato, fra cui il
                  conte Livio Rossano. Più lungi, in compagnia di una signorina, sedeva la contessa
                  Bianca.</p>
               <p>Entrò la Corte.</p>
               <p>Dopo le formalità preliminari, il presidente disse:</p>
               <p>- Introducete l'imputato. -</p>
               <p>Vi fu un mormorio di curiosità.</p>
               <p>Fabio comparve, vestito di nero, pallidissimo ma calmo.</p>
               <p>Egli volse uno sguardo tranquillo sulla folla curiosa, ma ad un tratto quello
                  sguardo s'illuminò, un roseo colore gli si diffuse sulle guance.</p>
               <p>Forse aveva veduto qualcuno che conosceva, ma nessuno avrebbe potuto dire chi
                  fosse la persona che destava in lui quella rapida commozione.</p>
               <p>Il silenzio nell'aula era perfetto.</p>
               <p>Declinate, a richiesta del presidente, le sue generalità, Fabio sedette finchè il
                  cancelliere non ebbe letto l'atto di accusa, che l'accusato ascoltò senza il
                  minimo trasalimento, cogli occhi perduti come in un sogno, la fronte alta e
                  fiera.</p>
               <p>Cessata la lettura, la voce del presidente annunziò l'interrogatorio.</p>
               <p>- Fabio Ribera, avete udito l'atto d'accusa? Che avete da rispondere?</p>
               <p>- Che i fatti sono quali io stesso ho confessati: mi riconosco colpevole. Nego
                  peraltro d'aver premeditato il delitto e ripeto che la vittima stessa mi spinse a
                  commetterlo. -</p>
               <p>Un mormorio di disapprovazione accolse queste parole.</p>
               <p>L'accusato rimase calmo e con fermezza narrò l'accaduto, come l'aveva raccontato
                  al giudice istruttore, non commovendosi che al momento in cui parlò della
                  fidanzata, della sua Ilda, non nascondendo la sua intensa passione per lei, le
                  angosce del suo cuore, le sue atroci angosce all'idea di dover rinunziare per
                  sempre a farla sua moglie.</p>
               <p>Il suo accento profondo scosse l'uditorio.</p>
               <p>Un uomo si era accigliato: il conte Livio Rossano.</p>
               <p>- Ora si comprende la causa del delitto! - diceva la gente. - Quell'Ilda gli ha
                  fatto girare la testa, forse l'ha spinto ad uccidere quella sventurata. Lei sola
                  dovrebbe trovarsi in quella gabbia! -</p>
               <p>L'interrogatorio era finito: incominciava la sfilata dei testimoni.</p>
               <p>Tutti furono concordi nell'affermare la rettitudine della povera Giulietta, tutti
                  ebbero imprecazioni per l'assassino, parole di profondo compianto per la
                  vittima.</p>
               <p>Quando il presidente dette ordine di introdurre la fidanzata di Fabio, vi fu un
                  vivo sentimento di curiosità nel pubblico.</p>
               <p>Ma nessuna commozione poteva uguagliare quella dell'imputato e del conte
                  Rossano.</p>
               <p>Livio, divenuto pallidissimo, fu còlto da un brivido dal capo alle piante.</p>
               <p>Fabio tremò convulsamente; i suoi occhi sbarrati, pieni di angoscia, seguirono la
                  direzione degli occhi del pubblico.</p>
               <p>Ilda entrò.</p>
               <p>Il suo primo sguardo fu per l'imputato, sguardo d'amore, di pietà.</p>
               <p>Il cuore di Fabio ne fu squarciato.</p>
               <p>Poi ella girò gli occhi sul pubblico, impressionando anche i più indifferenti.</p>
               <p>Ilda si spiegò senza enfasi, ma con fermezza, raccontando la sua semplice storia,
                  il suo incontro con Fabio, il loro casto amore, fino al momento della partenza del
                  giovane per recarsi a cercare le carte riguardanti il loro matrimonio.</p>
               <p>Poi raccontò come avesse saputo del suo arresto e del delitto di cui
                  l'accusavano.</p>
               <p>A questo punto, ergendo la bella e pallida testa, esclamò con voce sonora:</p>
               <p>- Il delitto è stato commesso: la mano del mio fidanzato l'ha compiuto, ma il vero
                  colpevole non è lui. L'uomo che l'ha spinto a perdersi è forse in questa stessa
                  aula ed assiste imperterrito alla condanna della vittima. Ebbene, colui che Fabio
                  non vuole accusare, preferendo l'infamia, preferendo di rinunziare a me piuttosto
                  che denunziarlo, colui che io non conosco, ma che intuisco chi sia, colui fu il
                  vero amante della povera Giulietta, il suo seduttore. Teresa Pavin lo scambia col
                  mio fidanzato, ma io lo ritroverò un giorno, lo giuro, e quel giorno il mio povero
                  Fabio e la misera Giulietta saranno vendicati! -</p>
               <p>Questa dichiarazione produsse un effetto immenso, inaspettato. Ilda aveva ad un
                  tratto conquistato il pubblico, che si abbandonò ad alta voce a mille commenti.
                  L'imputato si piegò sulla panca e svenne.</p>
               <p>Lo trasportarono fuori dell'aula e l'udienza fu sospesa per alcuni momenti.
                  Nessuno pose mente al conte Livio Rossano, che fino dalle prime parole della
                  fanciulla era stato assalito da un tremito convulso ed i suoi denti mordevano
                  rabbiosamente le labbra.</p>
               <p>E appena Ilda tacque, il conte lasciò la sala.</p>
               <p>L'udienza fu ripresa poco dopo.</p>
               <p>Fabio era tornato al suo posto, abbattutissimo.</p>
               <p>Gli fu chiesto quanto vi fosse di vero nelle parole della fidanzata, ed egli
                  rispose debolmente:</p>
               <p>- Ella cerca di difendermi, ma non lo merito: io solo sono colpevole. Ho detto la
                  verità. -</p>
               <p>Ilda ebbe un sorriso pieno di compassione.</p>
               <p>- Povero Fabio! - disse. - Credi che il tuo sacrifizio sia apprezzato da colui che
                  armò la tua mano? Scommetto che il vile trema nel timore che tu venga assolto,
                  perchè la tua condanna sarà la sua vita. Ah! potessi avere una sola prova contro
                  lui! Ma la troverò. In quanto a me, Fabio, giuro su quel crocifisso che, colpevole
                  o no, non cesserò mai di amarti, e puoi contare ora e sempre sul mio affetto.
                  -</p>
               <p>Un singhiozzo strinse la gola dell'imputato, mentre i suoi occhi si empivano di
                  lacrime.</p>
               <p>Nella sala vi fu un tentativo d'applausi.</p>
               <p>L'idea della fanciulla era stata accolta. Quanto ella aveva detto poteva esser
                  vero.</p>
               <p>Incominciò l'interrogatorio a favore dell'imputato. Il suo principale, i commessi,
                  diversi clienti del negozio, tutti attestarono dell'onestà di Fabio, della vita
                  modesta che conduceva, del suo sviscerato amore per Ilda. Nessuno gli aveva
                  conosciuto altre amanti: era rispettosissimo colle commesse e preferito dalle
                  clienti per il suo contegno riservato.</p>
               <p>Fabio era commosso, agitato.</p>
               <p>Il suo principale lo salutò, dicendo ad alta voce:</p>
               <p>- A rivederci, Fabio: io pure, come la tua fidanzata, non ti credo il vero
                  colpevole, e quando uscirai di prigione, troverai sempre il tuo posto presso di
                  me, ti stenderò sempre la mano da amico. -</p>
               <p>Fabio si mise a piangere e balbettò a stento:</p>
               <p>- Grazie, grazie! Che Dio la ricompensi della sua bontà, che io non merito! -</p>
               <p>Continuò l'interrogatorio dei testimoni, ma non ebbero più importanza.</p>
               <p>Nella seduta pomeridiana ebbe luogo una requisitoria schiacciante per
                  l'imputato.</p>
               <p>Ma la difesa, quantunque riconoscesse che tutte le prove erano contro l'accusato,
                  volle difendere il giovane. Rivelò la dichiarazione della fidanzata, ed aggiunse
                  abilmente che esistevano molti punti oscuri nella faccenda, e sperava che un
                  giorno si facesse piena luce, benchè l'accusato si ostinasse a farsi credere il
                  solo colpevole. Finì col dichiarare che Fabio Ribera poteva sostenere benissimo la
                  sua colpa, i giurati condannarlo, ma che la sua convinzione e quella del pubblico
                  sarebbe quella della coraggiosa Ilda: che l'imputato fosse una vittima.</p>
               <p>L'uditorio accolse con simpatia quella difesa, perchè Fabio si era conquistato
                  l'interesse di tutti, e quando i giurati si ritirarono per deliberare, molti
                  fecero voti perchè la condanna fosse mite.</p>
               <p>La deliberazione non fu lunga. Il verdetto era affermativo, ma ammetteva le
                  circostanze attenuanti.</p>
               <p>Fabio Ribera fu condannato a sei anni di reclusione.</p>
               <p>- Non avete nulla da dire? - chiese il presidente all'imputato.</p>
               <p>Questi si alzò, e con voce commossa rispose:</p>
               <p>- Ringrazio il signor presidente ed i giurati della loro clemenza: sono colpevole,
                  ho assassinato, meritavo anch'io la morte. Ma cercherò di espiare il mio delitto
                  col pentimento. -</p>
               <p>La commozione aveva invaso tutti, e mentre il pubblico usciva dall'aula, si
                  abbandonava ancora a mille commenti.</p>
               <p>L'imputato era uscito dalla gabbia, ma prima di essere ricondotto in prigione
                  s'incontrò nel corridoio con Ilda, che una persona pietosa aveva fatta passare
                  colà.</p>
               <p>A quella vista, il povero giovane scoppiò in dirotto pianto, e mentre ella, con
                  uno slancio spontaneo, gli gettava le braccia al collo, balbettò fra i
                  singhiozzi:</p>
               <p>- Grazie, Ilda, angelo mio, posso morire adesso, che non avrei pagata abbastanza
                  cara la felicità di sentirmi così amato da te!</p>
               <p>- Tu non devi morire, ma vivere per me, che ti aspetterò. Coraggio! Ne avrò
                  anch'io! -</p>
               <p>Furono subito separati, ma essi avevano in quel momento un paradiso nel cuore, e
                  l'ultimo sguardo che si ricambiarono valeva più d'un giuramento.</p>
               <p>In quell'istante stesso il conte usciva dalla Corte d'Assise, ed accendendo una
                  sigaretta, mormorava fra sè:</p>
               <p>- Sei anni? Sono pochi, ma in questo frattempo cercherò il mezzo di sbarazzarmene
                  per sempre e di ridurre Ilda ad ogni mio volere. -</p>
               <p>E salì in carrozza per tornare a casa.</p>
            </div>
            <div type="chapter" n="12" xml:id="IT1901010012">
               <head>XII.</head>
               <p>La sera del verdetto il conte, che aveva pranzato con sua moglie, quando Bianca fu
                  sul punto di alzarsi da tavola le disse con dolcezza:</p>
               <p>- Ho bisogno di parlarvi.</p>
               <p>- Allora andiamo nel salotto da fumo, - disse Bianca.</p>
               <p>Il conte la seguì, e appena soli le disse:</p>
               <p>- Questa vita non può durare.</p>
               <p>- Vorreste cambiarla? - chiese essa lentamente.</p>
               <p>- Sì, perchè questo genere di vita mi pesa. Ho tutti i doveri del marito, senza
                  averne i diritti. Mi trovo di fronte ad una volontà inaudita. Ebbene, sono venuto
                  ad una decisione, che voi stessa approverete.</p>
               <p>- Sentiamo, - disse Bianca.</p>
               <p>Livio si passò una mano sulla fronte, come per scacciarne un pensiero importuno,
                  poi disse:</p>
               <p>- Ecco ciò che avrei deciso. Io figurerò di vivere sotto il vostro tetto,
                  continuerò a tenere qui il mio appartamento, ma non faremo più vita comune, cioè
                  non pranzerò più in casa, non vi accompagnerò più in società, al teatro, non avrò
                  più le noie dei bagni, della villeggiatura: sarò completamente libero delle mie
                  azioni, come lo sarete voi.</p>
               <p>- Accetto, - disse Bianca - perchè non vi nascondo che la vostra presenza mi è
                  insoffribile. Avete altro da dirmi? - soggiunse.</p>
               <p>- Abbiamo da regolare la questione degli interessi. -</p>
               <p>Bianca ebbe un sorriso ironico.</p>
               <p>- È vero; - rispose - l'avevo dimenticato. Fate benissimo a ricordarla. Quanto
                  volete? -</p>
               <p>- O cedermi subito metà della vostra dote, o passarmi quindicimila lire di reddito
                  mensile. Per voi, le altre cinquemila basteranno.</p>
               <p>- Certamente! - soggiunse Bianca col suo accento ironico. - Non vi credevo così
                  generoso.... col mio denaro. Ma sia pure. Io non intaccherò il capitale, perchè se
                  vi dessi metà della mia dote, alla fine del mese sareste a domandarmi l'altra. Vi
                  passerò il reddito che chiedete, e vi consegnerò stasera stessa la prima
                  mesata.</p>
               <p>- Avrei bisogno di centomila lire, poi il patto è conchiuso. Vi basterà firmare
                  questa carta. -</p>
               <p>Ella vinse l'ira che sentiva e disse freddamente:</p>
               <p>- Vediamo. -</p>
               <p>La lesse da cima a fondo, temendo un tranello. Quella carta era l'autorizzazione
                  di vendere una cartella a lei intestata di cinquemila lire di rendita.</p>
               <p>- La firmerò, - disse - ma vi avverto che sarà l'ultima concessione. D'ora innanzi
                  non avrete che il reddito fissato. Ma prima ch'io firmi, stabilite in iscritto i
                  patti da voi fatti, e firmateli. E quella carta rimarrà presso di me.</p>
               <p>- Devo scriverla adesso?</p>
               <p>- Sì.</p>
               <p>- E se rifiutassi?</p>
               <p>- Io non firmerei questa. -</p>
               <p>Livio capì che Bianca non avrebbe ceduto. Fremeva dalla rabbia, ma si
                  contenne.</p>
               <p>- Attendete un momento, ve la porterò subito.</p>
               <p>Livio uscì dal salotto, e poco dopo rientrò con una carta in mano.</p>
               <p>La contessa percorse rapidamente cogli occhi il foglio già firmato, poi disse:</p>
               <p>- Va bene. -</p>
               <p>Indi prese la penna e scrisse il suo nome sull'altra carta.</p>
               <p>- Grazie! - disse il conte.</p>
               <p>Bianca uscì dal salotto.</p>
               <p>Pochi momenti dopo, il conte, salito in carrozza, si fece condurre alla casa dove
                  Ilda abitava.</p>
               <p>Livio aveva già fatto il suo piano e vi pensava salendo le scale che conducevano
                  al modesto quartiere della fanciulla. Fu sorpreso di trovare l'uscio aperto, e
                  inoltratosi alquanto, chiese:</p>
               <p>- È permesso? -</p>
               <p>Nessuno gli rispose, ma un rumore sommesso di voci e gemiti disperati lo fecero
                  accorrere senza esitare nell'altra stanza.</p>
               <p>Il quadro che si offrì ai suoi occhi lo turbò profondamente.</p>
               <p>Distesa sopra il letto, immobile, irrigidita, era la madre di Ilda. Gettata quasi
                  attraverso il corpo di lei, gemendo, chiamandola con accento disperato, era la
                  giovinetta.</p>
               <p>Due donne tentavano di strapparla da quel letto: altre due donne parlavano in un
                  angolo, sottovoce.</p>
               <p>Il conte si avvicinò a Ilda, e con accento commosso:</p>
               <p>- Che vi accade, signorina, per disperarvi così? -</p>
               <p>Il suono di quella voce fece scattare in piedi la giovinetta, che guardò il conte
                  come smarrita, poi proruppe in pianto.</p>
               <p>- La mamma è morta! - balbettò. - La mamma è morta! -</p>
               <p>E di nuovo si gettò sul cadavere, dicendo con un accento straziante:</p>
               <p>- Perdonami, mamma adorata, apri gli occhi un solo momento, uno solo. -</p>
               <p>Il conte trasse le donne nella stanza vicina e disse con un accento che sembrava
                  profondamente commosso:</p>
               <p>- Lasciamola sfogare, non la turbiamo; quando si sarà calmata, le parlerò,
                  procurerò di confortarla. Del resto, quella morte era da aspettarsi: la povera
                  donna si trovava così distrutta....</p>
               <p>- Davvero! Essa è morta di dolore, - disse una donna. - Povera Ilda! La madre
                  morta, il fidanzato in prigione.... Merita proprio pietà!</p>
               <p>- Ed ogni riguardo, - soggiunse, il conte. - Però vi consiglio di non turbarla, di
                  non lasciarvi vedere per qualche ora. Io rimarrò qui per ogni evento, ed al
                  bisogno vi chiamerò. -</p>
               <p>Così, coi modi più gentili, Livio le mise fuori dell'uscio, che subito richiuse
                  per tornare solo nella stanza della morta.</p>
               <p>Egli sedette in disparte e lasciò che la fanciulla continuasse a piangere. Quando,
                  esausta, vacillante, essa cadde su di una seggiola, il conte le si avvicinò.</p>
               <p>- Signorina, coraggio: la disgrazia che vi colpisce è immensa, è la maggiore delle
                  disgrazie. Perdere la mamma adorata, che è tanta parte di noi, è un dolore
                  terribile. Io pure l'ho provato: quel giorno fu il più doloroso della mia
                  esistenza. -</p>
               <p>Lacrime vere, cocenti, colarono dagli occhi di Livio. La fanciulla, che aveva
                  alzato il capo a guardarlo, trasalì. Si era dunque ingannata sul conto di quel
                  gentiluomo? Fabio aveva ragione, quando le diceva che era un'anima eletta?</p>
               <p>Livio proseguì:</p>
               <p>- Il solo conforto lo trovai nel ricordo del suo amore, delle sue virtù, al
                  pensiero che essa dal Cielo avrebbe sempre vegliato su me. Pensate lo stesso,
                  Ilda, perchè vostra madre era una santa, e dalla sua memoria attingerete quella
                  forza che ora vi manca.</p>
               <p>- Il mio dolore è acuito dall'idea che anch'io contribuii alla sua morte, perchè,
                  se non avessi conosciuto Fabio, se non l'avessi tanto amato....</p>
               <p>- Anche vostra madre ed io lo amavamo, - interruppe grave il conte - e se io
                  sopportai con maggior forza il dolore da lui datomi rendendosi assassino, vostra
                  madre, già debole, malata di cuore, si è accasciata ed ha sofferto atrocemente,
                  non tanto per sè, quanto per voi. Poteva una madre rimanere insensibile al vostro
                  dolore? Forse il suo affanno proveniva anche dalla vostra nobile esaltazione nel
                  sostenerlo innocente. -</p>
               <p>Ilda parve richiamata bruscamente alla realtà.</p>
               <p>- Ma io lo credo ancora, e lo crederò sempre, e sempre cercherò colui che l'ha
                  trascinato alla rovina.</p>
               <p>- Povera fanciulla, io non voglio distruggere la vostra illusione; ma se vi fosse
                  un altro colpevole, Fabio non si sarebbe lasciato condannare, ben sapendo che la
                  sua condanna gli farebbe perdere il vostro amore.</p>
               <p>- Ma io ho giurato di attenderlo, di non amare altri che lui, e manterrò il mio
                  giuramento! - proruppe la giovane.</p>
               <p>Il conte Livio si morse le labbra, tuttavia rispose:</p>
               <p>- Ciò vi fa onore, perchè infine egli è stato colpevole appunto per
                  possedervi.</p>
               <p>- Credete proprio che sia questo il motivo del suo delitto?</p>
               <p>- Lo credo. Se fosse altrimenti, io avrei speso il mio intiero patrimonio per far
                  risplendere la sua innocenza. -</p>
               <p>La fanciulla rimase un momento perplessa, ma poi, sollevando il capo:</p>
               <p>- No, no.... - disse con indignazione - Fabio non sarebbe stato capace di un
                  delitto così abominevole, se qualcuno non ve lo avesse spinto.</p>
               <p>- Sì, la sua vittima. -</p>
               <p>Ilda avrebbe replicato, ma i suoi sguardi caddero sul cadavere della madre.</p>
               <p>Allora gettò un grido e scattò in piedi.</p>
               <p>- Sono una cattiva creatura! - esclamò. - Io non devo pensare in questo momento
                  che a lei, a lei sola! -</p>
               <p>E tornò ad abbracciarla.</p>
               <p>Il conte passò la notte in quella camera. Egli stesso si occupò del funerale e di
                  tutte quelle formalità che accompagnano sempre la morte.</p>
               <p>E quando la povera vecchia venne portata al camposanto, Ilda la seguì in carrozza
                  chiusa, sola col conte.</p>
               <p>Le vicine di casa della giovinetta incominciarono a malignare sul suo conto.</p>
               <p>Quel bel signore che non la lasciava più, aveva per lei mille premure, si
                  incaricava di tutto, aveva per certo preso il posto di Fabio.</p>
               <p>Ilda visse per alcuni giorni come in un triste sogno.</p>
               <p>Ma quello stato non poteva durare a lungo.</p>
               <p>Una mattina il conte, recandosi come il solito da lei, vide che essa aveva
                  ricuperato il predominio di sè stessa e nei suoi occhi brillava l'energia di
                  prima.</p>
               <p>- Io non ho parole per ringraziarvi di tutto ciò che avete fatto per me e per la
                  povera mamma, - diss'ella al conte con accento mesto e dignitoso - e spero di
                  potere un giorno, col mio lavoro, rendervi il denaro sborsato in questa
                  occasione.</p>
               <p>- Non ne parlate, Ilda, o mi farete arrossire! - interruppe vivamente il conte. -
                  Voi non avete alcun obbligo verso me: è mio dovere assistervi, confortarvi, ora
                  che siete sola al mondo. -</p>
               <p>Il bel volto di Ilda assunse un'espressione di scoramento.</p>
               <p>- Voi siete buono, signore, e vi ringrazio con tutta l'anima; ma adesso che mi
                  sento meglio, penso che devo bastare da sola a me stessa: la vostra assiduità
                  presso una povera fanciulla come me sarebbe male interpretata....</p>
               <p>- Che importa il mondo, quando abbiamo la coscienza tranquilla? - soggiunse il
                  conte nobilmente, - Se vi fosse qui Fabio, egli stesso vi direbbe di accettare il
                  mio appoggio: per mezzo del suo avvocato difensore mi rivolse la preghiera di non
                  abbandonarvi, mi scongiurò di vegliare su voi.... e se sapesse che rifiutate di
                  ricevermi come un amico sincero, sono certo che ne soffrirebbe. -</p>
               <p>Ilda si sentì commossa.</p>
               <p>- No, non rifiuto di ricevervi; ma voi, che siete un gentiluomo di senno e di
                  cuore, dovete riflettere che una fanciulla sola, alla mia età, è sottoposta a
                  calunnie, anche conducendo la vita più onesta, specialmente vedendo frequentare
                  assiduamente la mia casa da un signore come voi....</p>
               <p>- Potrei essere il vostro tutore!</p>
               <p>- Siete troppo giovane.</p>
               <p>- Non sono così giovane come vi sembro, e vi ripeto che Fabio stesso....</p>
               <p>- Fabio - interruppe gravemente Ilda - crede che la mamma viva ancora, e certo, se
                  lei ci fosse, vorrei che veniste tutti i giorni per parlare di quello
                  sventurato.</p>
               <p>- Possiamo farlo egualmente, fanciulla mia, - soggiunse con accento paterno Livio
                  - se voi farete tacere i vostri scrupoli e mi permetterete di venire qui se non
                  tutti i giorni, almeno un paio di volte alla settimana.</p>
               <p>- Ebbene, accetto, - rispose Ilda - perchè mi parrebbe di essere un'ingrata se vi
                  chiudessi addirittura l'uscio in faccia, dopo quanto faceste per me nel momento
                  più doloroso della mia vita. -</p>
               <p>Le lacrime cadevano in gran copia dai suoi occhi.</p>
               <p>- Non vi alterate così, ve ne supplico! - esclamò Livio con un tono che sembrava
                  profondamente commosso. - Finirete con l'ammalarvi!</p>
               <p>- Avete ragione, - rispose la fanciulla asciugandosi gli occhi, - Io ho bisogno di
                  essere sana per lavorare.</p>
               <p>- Contate di tornare al solito magazzino?</p>
               <p>- Non so ancora, rifletterò. Mi sembra che colà, dove troverò vuoto il posto
                  occupato dal mio Fabio, mi aspetti una sofferenza insopportabile.</p>
               <p>- Io vi consiglierei per vostro bene a rinunziare a quel posto. Perchè non mettete
                  un piccolo negozio di mode per conto vostro, del quale sareste padrona?</p>
               <p>- Perchè mi manca il denaro, - rispose Ilda brevemente.</p>
               <p>- Ma io metto la mia borsa a vostra disposizione.</p>
               <p>- Ma io rifiuto, perchè ho già un debito assai grosso con voi, che forse non
                  giungerò mai a pagare.</p>
               <p>- V'ingannate, perchè se il negozio andasse bene, potreste triplicare il capitale
                  che vi offro in prestito. E intanto mi paghereste gl'interessi. -</p>
               <p>Ilda scosse il capo.</p>
               <p>- No, non accetto, - disse - anche perchè non desidero di mettermi in vista dopo
                  l'accaduto e per un riguardo a Fabio, al quale sono legata da un giuramento, che
                  manterrò. Lasciatemi riflettere qualche giorno, e poi vi dirò quello che farò.</p>
               <p>- Come volete.</p>
               <p>- Oggi è mercoledì; tornate sabato sera, non prima.</p>
               <p>- Vi obbedirò. -</p>
               <p>Il conte era internamente irritato, ma salutò con garbo la ragazza ed uscì.</p>
               <p>Fremeva d'ira. Egli si era giurato di far sua quella giovane che, bella com'era,
                  aveva scatenato in lui una passione sensuale. Alla moglie, non pensava più.</p>
               <p>Aveva preso un alloggio da scapolo elegantissimo, e colà viveva a modo suo.</p>
               <p>Egli fu nervoso, impaziente in quei tre giorni che non potè recarsi da Ilda. Gli
                  sembrava di non averla mai tanto desiderata.</p>
               <p>Il sabato sera si recò dalla giovane e salite in fretta le scale sonò timidamente
                  il campanello.</p>
               <p>Nessuno rispose. Sonò più forte: sempre silenzio. Un turbamento invincibile lo
                  invase. Che era accaduto?</p>
               <p>Il conte scese lesto lesto le scale, entrò come una bomba dal portinaio, e
                  domandò:</p>
               <p>- La signorina Ilda?</p>
               <p>- La signorina Ilda lasciò il suo alloggio ieri mattina, - rispose il portinaio -
                  senza darci il suo nuovo indirizzo. Soltanto mi disse: «Se venisse un signore a
                  chiedervi mie notizie, gli direte che le troverà in una lettera ferma in
                  posta.»</p>
               <p>- Va bene, grazie! - disse il conte dando la mancia al portinaio e
                  andandosene.</p>
               <p>Si recò alla posta a ritirare la lettera a lui diretta.</p>
               <p>L'aperse e lesse:</p>
               <quote>
                  <l>«Signor conte, mi perdoni se ricambio male le sue premure, ma una volontà più
                     forte della mia ragione mi spinge ad allontanarmi dalla casa dove conobbi al
                     tempo stesso la felicità e la sventura, nè desidero rivelare a lei o ad altri
                     dove mi ritiro, perchè mi crederebbero pazza. Intanto le rimborso le 150 lire
                     da lei spese per i funerali della mamma. La prego di perdonarmi se non accetto
                     il suo appoggio, ma una fanciulla sola non deve avere per amico un signore
                     ricco e giovane come lei. Non dimentico però i suoi benefizi e pregherò Dio che
                     la ricambi con tanta felicità.</l>
                  <l>«Mi creda sua devotissima e obbligatissima serva</l>
                  <l>«Ilda.»</l>
               </quote>
               <p>Il conte, nella sua rabbia, fece una pallottola della lettera, la stracciò coi
                  denti.</p>
               <p>Quella fanciulla si era presa giuoco di lui.</p>
               <p>Dove si era recata?</p>
               <p>- Stupida! - disse a denti stretti. - Credi forse che rinunzi a te? No, ti
                  troverò, perchè ti amo e ti voglio! -</p>
               <p>E, a passi concitati, si diresse al circolo.</p>
            </div>
         </div>
         <div type="group" n="2" xml:id="IT190102">
            <head>PARTE SECONDA</head>
            <head>Virtù d'amore.</head>
            <div type="chapter" n="13" xml:id="IT1901020013">
               <head>I.</head>
               <p>Sonavano le nove di sera, pioveva a dirotto.</p>
               <p>I commessi del magazzino dove era stato impiegato Fabio si erano già tutti
                  ritirati, il facchino stava mettendo le bande alle vetrine del negozio, e il
                  principale, dato uno sguardo ai conti della giornata, si accingeva a recarsi a
                  cena, quando una giovane vestita a lutto, pallida, bellissima, entrò vivamente
                  dirigendosi verso lui.</p>
               <p>- Signor Berardo! - balbettò con voce commossa.</p>
               <p>- Ilda, voi? Finalmente!... Siete guarita?</p>
               <p>- Sì, signore, e desidererei parlarle. Mi perdoni se vengo a quest'ora, ma
                  desideravo che fosse solo per non essere veduta.</p>
               <p>- Aspettate un momento, entrate nel mio gabinetto; faccio terminare di chiudere,
                  prendo le chiavi, mando via il facchino e sono da voi. -</p>
               <p>Ilda obbedì, e poco dopo il signor Berardo la raggiunse chiedendole con bontà:</p>
               <p>- Che avete da dirmi, Ilda? Che posso fare per voi?</p>
               <p>- Lei può farmi molto bene, signore; e poi, è l'unico cui possa confidarmi, senza
                  timore che le mie parole vengano ripetute. -</p>
               <p>Il signor Berardo sorrise.</p>
               <p>- Vedo che mi conoscete bene. Orsù, dunque, coraggio!</p>
               <p>- Oh! ne ho, signore, nonostante la doppia sventura che mi ha colpita. Le scrissi,
                  tempo fa, dicendole che poteva disporre del mio posto, perchè io non mi sarei
                  sentita la forza di rimanere nel luogo dove tutto mi ricordava Fabio. Aggiunsi
                  inoltre che la morte improvvisa di mia madre aveva finito con l'abbattermi e che
                  ero malata....</p>
               <p>- Sì, lo ricordo, ho la vostra lettera. Ebbene, ora volete tornare con noi? -</p>
               <p>Ilda scosse il capo.</p>
               <p>- No, signore: i motivi che mi impediscono di rimanere qui, sussistono sempre. E
                  poi, io ho bisogno di molte ore di libertà per giungere allo scopo che mi sono
                  prefissa: ritrovare colui che spinse Fabio ad un così esecrando delitto. -</p>
               <p>Il signor Berardo la guardò, commosso.</p>
               <p>- Vi auguro di riuscire. Intanto, che posso fare per voi?</p>
               <p>- Ascolti ancora un momento, abbia pazienza, non voglio nasconderle cosa alcuna.
                  Dopo la morte di mia madre, io lasciai la casa dove dimoravo e mi recai ad abitare
                  nella soffitta stessa dell'assassinata, senza dire chi fossi. Per non essere
                  riconosciuta dagl'inquilini che assistettero al processo, porto di solito una
                  parrucca bionda, mi tingo le guance col minio, metto sotto il corsetto
                  un'imbottitura che mi ingrossa, e con lo stesso artificio ingrosso i miei
                  fianchi.</p>
               <p>- Perchè stasera non siete truccata così?</p>
               <p>- Perchè non volevo farle brutta impressione. Ma d'ora innanzi ella mi rivedrà
                  trasformata. Nella nuova casa ho assunto il nome di Laura Favre, che è quello
                  d'una mia bisnonna, nata e morta ad Aosta. Ora io sono a pregarla di procurarmi
                  del lavoro in casa, per guadagnarmi da vivere.</p>
               <p>- Il guadagno non sarà lauto.</p>
               <p>- Io non sono esigente: pochi soldi bastano a mantenermi.</p>
               <p>- Ma incontrerete delle spese per lo scopo che vi proponete.</p>
               <p>- Ho venduto una parte dei mobili della mia povera mamma e diversi oggetti d'oro,
                  e ne ho ricavato trecento lire, metà dello quali restituii a persona che me le
                  aveva prestate per i funerali della mamma.</p>
               <p>- Perchè non vi siete rivolta a me?</p>
               <p>- Ero così stordita dai colpi ricevuti, da perdere la percezione delle cose.
                  Quella persona mi offrì allora i suoi servigi, che non ricusai. Ma volli tosto
                  sdebitarmene, perchè non ho fiducia in costui, benchè sia un gentiluomo. Così mi
                  rimangono centocinquanta lire: un piccolo tesoro! -</p>
               <p>Il signor Berardo appariva commosso.</p>
               <p>- Un tesoro che finirà presto, - disse - benchè sappiate regolarvi. Però, ove
                  foste in bisogno, ricordatevi di me. Intanto state certa che il vostro segreto
                  sarà custodito; ora io scriverò il vostro nome, Laura Favre, fra le lavoranti in
                  casa, e stasera stessa vi consegnerò una pezza di stoffa per farne camicette. Vi
                  unirò gli ultimi figurini. Le misure per tali camicette già le conoscete. Invece
                  di pagarvele un tanto l'una, come faccio di solito, vi passerò in complesso
                  quattro lire al giorno, ed ogni sabato sera, quando saranno uscite le lavoranti,
                  verrete a ritirare il vostro onorario. Non vi disturbate a venire a prendere e
                  riportare il lavoro: vi manderò una piccolanuova, che non vi conosce. -</p>
               <p>Ilda l'ascoltava con le lacrime agli occhi.</p>
               <p>- Come è buono! In qual modo potrò dimostrarle la mia riconoscenza?</p>
               <p>- Col rimanere onesta, come siete stata fino ad ora. Inoltre, badate di non
                  commettere imprudenze nel ricercare il colpevole.</p>
               <p>- Non dubiti! -</p>
               <p>Il colloquio durò ancora pochi minuti, poi Ilda si accomiatò dal generoso
                  negoziante e, preso il suo lavoro, si diresse verso casa.</p>
               <p>Giunta nella soffitta, accese una lampada a petrolio, si svestì e indossò un
                  vestitino semplice da casa, imbottito alle anche ed al corsetto, che ingrossò
                  subito la sua svelta figura; sulle strette trecce nere pose una capigliatura,
                  bionda, così bene accomodata che pareva vera, e che le cinse il capo come un
                  diadema.</p>
               <p>Quella capigliatura dette un fascino nuovo alla sua bellezza.</p>
               <p>Si passò poi sul volto uno strato di <foreign xml:lang="fr">veloutine</foreign> e
                  sulle guance un po' di minio.</p>
               <p>Quand'ebbe finito, sentì bussare all'uscio.</p>
               <p>- Signorina Laura! -</p>
               <p>Essa aprì: era Teresa, la moglie del falegname.</p>
               <p>- Uscite, signorina?</p>
               <p>- Sono tornata a casa adesso, perchè mi sono recata a prendere del lavoro, -
                  rispose Ilda. - Piove forte.</p>
               <p>- Lo so, e siccome devo scendere per la cena prima che torni il mio uomo, vi
                  pregherei di prestarmi l'ombrello.</p>
               <p>- Volentieri. -</p>
               <p>Uscita Teresa, Ilda si preparò anch'essa la cena.</p>
               <p>La giovane aveva tenuti i suoi mobili migliori, e nulla le mancava del
                  necessario.</p>
               <p>Quando prese a pigione la soffitta, la portinaia non mancò di avvertirla che ivi
                  era stato commesso un delitto, ma essa le disse:</p>
               <p>- Per me, non ho alcun timore: l'ombra di quella povera morta, che non ho
                  conosciuta, non verrà a turbarmi, nè, spero, mi accadrà ciò che accadde a lei. Io
                  non ho amanti....</p>
               <p>- Neppure Giulietta ne aveva: era una ragazza onestissima, di buona famiglia. Ebbe
                  dapprima la sfortuna d'imbattersi in un farabutto che, dopo averla resa madre,
                  l'assassinò, per sposarne un'altra.</p>
               <p>- L'avete conosciuto, costui?</p>
               <p>- A dirle il vero, no: questo casamento è troppo grande per tener d'occhio
                  tutti.</p>
               <p>- Si deve stare poco sicuri nelle stanze.</p>
               <p>- Oh! per questo le devo dire che in dieci anni che io sono qui, non è mai
                  accaduto un furto.</p>
               <p>- Ho almeno dei buoni vicini?</p>
               <p>- Ottimi, e saranno felici di esserle utili. -</p>
               <p>Ilda pagò subito l'affitto di due mesi, ed il giorno dopo prendeva possesso della
                  soffitta di Giulietta sotto il nome di Laura Favre.</p>
               <p>Non era trascorsa una settimana, che aveva già fatto amicizia colle vicine, cui
                  disse che era orfana e lavorava per conto di un importante magazzino.</p>
               <p>- Un'altra Giulietta; - fu detto - ed ancora più bella!</p>
               <p>- Auguriamoci che non faccia la sua fine!</p>
               <p>Questi furono i discorsi delle comari; poi, nessuno si curò di lei più di quanto
                  si usa fra vicini.</p>
               <p>Ilda aveva il suo piano ed a poco a poco l'avrebbe messo in esecuzione.</p>
               <p>Intanto si sentiva molto più libera in quella soffitta che nel quartierino dove la
                  sua povera mamma era morta.</p>
               <p>Ilda aveva terminato la sua modesta cena, quando bussarono di nuovo all'uscio.</p>
               <p>- Sono io, sono Teresa, - disse una voce al di fuori.</p>
               <p>La giovane aprì subito.</p>
               <p>- Vi restituisco l'ombrello e vi ringrazio, - disse Teresa, - Ma perchè, invece di
                  star qui sola sola, non venite a passare il resto della sera da noi? Faremo una
                  partita a tombola; ci sarà anche un'altra giovane della vostra età, per scambiare
                  quattro chiacchiere. Accettate?</p>
               <p>- Con tutto il cuore! - rispose Ilda, che voleva accaparrarsi la simpatia delle
                  vicine.</p>
               <p>- Allora vi aspettiamo, - soggiunse Teresa. - Vado ad avvertire anche Vigia. -</p>
               <p>Ilda la seguì poco dopo.</p>
               <p>Alla tavola coperta di un tappeto rosso sedevano il falegname, un giovane in abito
                  da operaio ed una giovane sui vent'anni, dal volto sfrontatello ma seducente, con
                  una bocca incantevole e bellissimi denti.</p>
               <p>All'entrare di Ilda, tutti si alzarono, e dopo uno scambio di complimenti, le due
                  ragazze sedettero vicino.</p>
               <p>Vigia assunse tosto un tono familiare.</p>
               <p>- Ho proprio piacere di conoscerti, - disse - perchè mi sei molto simpatica.</p>
               <p>- Ti ringrazio, - rispose Ilda con un sorriso. - Io pure sono lieta di trovare
                  tante amabili persone. Alla mia età l'isolamento pesa molto.</p>
               <p>- Non avete parenti, in Torino? - chiese Teresa.</p>
               <p>- No; - rispose Ilda - mio padre e mia madre erano d'Aosta.</p>
               <p>- Che mestiere fai? - chiese Vigia.</p>
               <p>- Lavoro in casa per un magazzino di mode.</p>
               <p>- Anch'io sono sarta, ma stenterei parecchio se non avessi i miei genitori.
                  Guadagnano poco anche loro, ma tutti insieme, si va avanti, E quando Nando mi avrà
                  sposata.... -</p>
               <p>Così dicendo si rivolse al giovane, che sedeva alla sua destra, e battendogli una
                  mano sulla spalla:</p>
               <p>- Via, di' anche tu qualche cosa, invece di guardarci a bocca aperta. -</p>
               <p>E ridendo soggiunse:</p>
               <p>- Vedi, Ilda, egli è più timido di me; ma in compenso è un buon ragazzo, guadagna
                  una buona giornata, e sarò felice con lui.</p>
               <p>- Lo spero, - si affrettò a dire il giovane - benchè non sappia mostrarti
                  abbastanza il mio amore. -</p>
               <p>Vigia continuava a ridere.</p>
               <p>- Tanto lo sai, non mi piacciono le sdolcinature. Quando per la strada incontro
                  qualcuno di quei giovani inamidati, che rivolgono alle ragazze complimenti al
                  latte e miele, mi sentirei la voglia di schiaffeggiarli, perchè so bene che ogni
                  loro parola è una menzogna.</p>
               <p>- Avete ragione! - esclamò Teresa.</p>
               <p>- Se la povera Giulietta, - soggiunse Vigia - l'avesse pensata come me, invece di
                  attaccarsi a quel tipo che poi l'assassinò, avrebbe sposato un onesto operaio e
                  sarebbe ancora viva e felice.</p>
               <p>- Giulietta è la giovane che fu assassinata nella soffitta dove io abito? - chiese
                  Ilda con accento di curiosità.</p>
               <p>- Precisamente, - rispose Vigia - ed hai avuto davvero un bel coraggio. Io non
                  starei in quella stanza per tutto l'oro del mondo! Mi parrebbe di vedere tutte le
                  notti quell'ombra sanguinosa, oppure che mi comparisse dinanzi l'assassino.</p>
               <p>- Era bella, quella ragazza? - domandò Ilda.</p>
               <p>- Un angelo! - esclamò il falegname.</p>
               <p>- E buona, onestissima! - soggiunse la moglie.</p>
               <p>Vigia alzò le spalle.</p>
               <p>- Io non voglio contestare i suoi meriti, ma dovete però convenire che, con tutte
                  le sue buone qualità, era molto superba. Essa rifiutò ottimi partiti, perchè
                  essendo bravi operai avevano le mani callose! E si attaccò a quel figuro, perchè
                  lo credette un signore.</p>
               <p>- E non lo è? - chiese Ilda.</p>
               <p>- Ma che signore! È un semplice commesso di magazzino, se è proprio lui che l'ha
                  sedotta.</p>
               <p>- Come, ne dubiteresti? - proruppe Teresa con impeto. - E lo dici a me, che ho
                  veduto quell'intrigante, quell'assassino?</p>
               <p>- Non vi riscaldate! - soggiunse Vigia. - Io non voglio smentire la vostra
                  asserzione, ma voi potreste giurare che l'assassino è veramente colui che
                  Giulietta diceva suo fidanzato?</p>
               <p>- Ma sì, sì! - replicò Teresa con un turbamento che si sforzava di nascondere. -
                  L'ho riconosciuto anche dal neo sulla guancia sinistra. -</p>
               <p>Ilda palpitava.</p>
               <p>Teresa proseguì:</p>
               <p>- Era biondo, di media statura. Infine, se non fosse stato lui, perchè avrebbe
                  confessato il suo delitto?</p>
               <p>- Sì.... sì; so benissimo che la mia è una idea stramba. Non se ne parli più.
                  Giuochiamo a tombola! -</p>
               <p>La veglia si protrasse fin verso le dieci. E quando Vigia si separò da Ilda,
                  questa le chiese in tono calmo:</p>
               <p>- Dove vai a lavorare?</p>
               <p>- Sono stata fino a pochi giorni fa da una sarta qui vicino, ma ora che non c'è
                  lavoro, ne profitto per completare il mio magro corredo.</p>
               <p>- Allora, vieni a lavorare con me: ci terremo compagnia e il tempo passerà
                  meglio.</p>
               <p>- Accetto con tutta l'anima. -</p>
               <p>Le due giovani si baciarono cordialmente.</p>
               <p>Quella notte Ilda non dormì. Ella pensava:</p>
               <p>- Era biondo, e aveva un neo sulla guancia sinistra. Anche il conte Livio ha lo
                  stesso neo! Ma no, ciò ch'io penso è insensato! Per quanto Fabio amasse il suo
                  benefattore, non sarebbe giunto al punto di commettere per lui un assassinio.
                  Eppure, per chi altri Fabio nutriva tanta devozione o tanto attaccamento? -</p>
               <p>E l'atroce dubbio diventava quasi certezza. In tali ansie, Ilda soffrì tutta la
                  notte, e alzatasi all'alba si mise al lavoro.</p>
               <p>Alle otto Vigia bussò all'uscio.</p>
               <p>- Ti disturbo? È troppo presto?</p>
               <p>- No, no, vieni pure. -</p>
               <p>Per un poco parlarono di futilità. Vigia rideva sempre, mostrando i bianchi denti,
                  ammirando i mobili della soffitta.</p>
               <p>- Tu sei arredata come una principessa; - disse infine - la tua stanza può stare a
                  confronto con quella del signor Aldo.</p>
               <p>- Chi è?</p>
               <p>- Uno studente che abita qui vicino; un bel giovinotto, sebbene troppo
                  serio....</p>
               <p>- Non l'ho ancora veduto; per ora non conosco che te, il tuo fidanzato e i coniugi
                  Pavin. A proposito: ieri sera ti rimbeccavi con Teresa per il delitto commesso in
                  questa stanza. Tu non credi dunque che l'assassino sia colui che è stato
                  condannato? -</p>
               <p>Vigia si sfogò volentieri.</p>
               <p>- Io non nego che colui sia stato l'assassino; e sarebbe assurdo pensare
                  altrimenti, dopo che egli stesso ha confessato. Dico soltanto che in quel delitto
                  vi è un mistero; e se ti racconto in qual modo avvennero i fatti, sono certa che
                  mi darai ragione. Ascolta: Giulietta era figlia di un militare in ritiro, aveva
                  avuta una buona istruzione ed è forse per questo che sdegnava accasarsi con un
                  operaio, Dopo la morte del padre dovette pensare a mantenersi. Lavorava per conto
                  di un negoziante. Molti giovinotti del casamento le fecero la corte; ma erano
                  operai e Giulietta li respinse. Voleva un signore ed un signore l'ha avuto.</p>
               <p>- Conoscevi il suo innamorato? - chiese Ilda.</p>
               <p>- Lo vidi una sola volta con lei, mentre l'accompagnava a casa. Io ero dietro alle
                  loro spalle e rallentai il passo per non farmi scorgere. Ebbene, ti assicuro che
                  non poteva essere un commesso; un giovane di negozio, specialmente nei giorni
                  feriali, non veste con tanta eleganza, non porta guanti e bastoncino, come aveva
                  il compagno di Giulietta.</p>
               <p>- Lo riconosceresti, vedendolo?</p>
               <p>- Sì, se lo vedessi per di dietro, con una donna: aveva un portamento signorile e
                  chinava la testa verso Giulietta in un modo che non s'usa fra gli innamorati del
                  nostro ceto. Ma per certo costui, quando ebbe ottenuto dalla ragazza ciò che
                  volle, prese il volo. Nel casamento dicono che quel signore fosse il primo e il
                  solo amante di Giulietta. Ma io credo invece che dopo costui, essa conoscesse il
                  commesso, il quale le fece forse promesse che poi non voleva mantenere. Giulietta,
                  scottata una volta, per non essere scottata la seconda l'avrà minacciato, e lui,
                  per sbarazzarsene, la uccise. -</p>
               <p>Ilda, che si era rianimata al principio del discorso, cominciava a perdere ogni
                  speranza.</p>
               <p>- Ah! tu credi che quel signore non entri nel delitto commesso?</p>
               <p>- No; dopo tre anni di abbandono, perchè ucciderla? Lo avrebbe fatto prima. E che
                  l'assassino non sia il padre della bambina lo ha detto egli stesso in piena
                  udienza, sebbene molti non lo abbiano creduto. Ma le circostanze del delitto hanno
                  del romanzo e del mistero, - soggiunse Vigia. - Quella sera io ero a letto, quando
                  mi svegliai udendo passi e grida nel corridoio. Mi alzai, m'infilai una sottana, e
                  via, con la mamma a vedere che cosa accadeva.</p>
               <p>«Entrata in questa stanza, scorsi Giulietta distesa sul letto crivellata di
                  ferite. L'assassino era tenuto da alcuni uomini. Ma ciò che mi stupì fu di vedere
                  presso il letto di Giulietta, colla bambina della misera fra le braccia, una
                  signora bellissima, adorna di gioielli, elegante, tanto da far restare a bocca
                  aperta. Il signor Aldo disse che era sua sorella; ma io non lo credo: una signora
                  con tutti quei brillanti non lascia il fratello in una soffitta. Dunque: primo
                  mistero. -</p>
               <p>Ilda sorrise.</p>
               <p>- Sentiamo il secondo, perchè questo non mi sembra riguardi la morta, sibbene il
                  signor Aldo. Quella signora sarà stata sua amante....</p>
               <p>- È ciò che ho pensato anch'io. Ma viene lo strano. Giulietta, colle cure del
                  medico, si riebbe un momento, e veduta la signora, gettò un grido di terrore e
                  disse:</p>
               <p>«- Lei? Lei? Ma non sa...? -</p>
               <p>«E ricadde morta. Dunque: secondo mistero.</p>
               <p>- Sì, ciò è strano. Ma quelle parole saranno state raccolte, la signora avrà
                  dovuto comparire nel processo, e tu saprai adesso chi sia.</p>
               <p>- Niente affatto, ed ecco il terzo mistero. La signora non fu citata fra i
                  testimoni, e nessuno l'ha più riveduta. Il signor Aldo disse che era partita per
                  Ivrea e si trovava indisposta; inoltre, essendo venuto un pezzo grosso della
                  magistratura a prendere la bambina con un signore che si qualificò come il cognato
                  dello studente, tutti prestarono fede a quella storiella, all'infuori di me.</p>
               <p>- Che ne concludi?</p>
               <p>- Concludo che fra Giulietta e quella signora doveva esservi qualche segreto, e
                  penso talvolta che l'assassino sia stato un mandatario della sconosciuta, che ora
                  si è impadronita della bambina volendo forse sopprimerla come la madre. E mi
                  confermo sempre più nella mia idea, perchè il signor Aldo, dopo aver promesso a
                  Teresa Pavin di condurla ad Ivrea per vedere la bambina, ha detto che la sorella
                  ed il cognato sono partiti per la Spagna a cagione di un'eredità conducendo seco
                  Gina, che ormai considerano come loro figlia. -</p>
               <p>Ilda corrugò la fronte.</p>
               <p>- Il signor Aldo sarebbe dunque un complice?</p>
               <p>- Ne ho il sospetto, e ti confesso che mi era venuta la tentazione di spiarlo per
                  sapere dove si reca quando si assenta per due o tre giorni.</p>
               <p>- Si assenta spesso?</p>
               <p>- Ogni quindici giorni; l'ho saputo da Teresa, alla quale ha dato ad intendere che
                  egli fa dei piccoli viaggi per i suoi studi d'ingegneria.... Ma io credo che abbia
                  altro scopo. Alla perfine ho pensato: che deve importare a me dei suoi intrighi?
                  Perchè immischiarmi nei suoi affari? Giulietta non era mia amica e non tocca a me
                  vendicare la sua morte. Così lascio correre l'acqua per la sua china. Ed ora sarà
                  meglio che discorriamo d'altro. -</p>
            </div>
            <div type="chapter" n="14" xml:id="IT1901020014">
               <head>II.</head>
               <p>Lucia, colei che fu l'istitutrice di Bianca, stava leggendo il giornale favorito
                  dal signor Moreno, padre della contessa Rossano, inchiodato da una settimana su di
                  una poltrona dai dolori reumatici, quando una carrozza entrò nel vasto cortile
                  della tenuta.</p>
               <p>Poco dopo Bianca abbracciava Lucia e il genitore.</p>
               <p>- Babbo, la tua lettera mi ha spaventata; che hai?</p>
               <p>- Dolori reumatici, come ti ho scritto nella speranza che tu venissi a
                  abbracciarmi. Gli anni scorsi al principio di maggio eri già qui, e quest'anno
                  lasciavi trascorrere quasi l'estate senza venire a vedermi! -</p>
               <p>Bianca aveva chinato il viso sul petto del padre per nascondere il suo
                  rossore.</p>
               <p>- Che vuoi! Non è colpa mia. Livio non è mai libero.</p>
               <p>- Non è venuto con te?</p>
               <p>- Verrà fra qualche settimana. È molto occupato....</p>
               <p>- Ma che fa?... Orsù, me lo dirai più tardi, quando ti sarai riposata.</p>
               <p>- Non sono stanca, e appena avrò rinfrescato il viso tornerò da te. -</p>
               <p>E presa a braccetto l'istitutrice, si avviò con lei nella sua camera da
                  fanciulla.</p>
               <p>Celia vi si trovava già e disfaceva le valigie.</p>
               <p>Bianca indossò un semplice abito da casa, poi tornò presso il padre. Appoggiò la
                  bella testa alla spalla del vecchio, che era molto commosso.</p>
               <p>- Cara bambina, - diss'egli - perchè non posso averti sempre con me? Io non ho che
                  te al mondo e ti amo tanto! Ma ho torto di lamentarmi, mentre tu sei così felice!
                  -</p>
               <p>Bianca sussultò, e alzando il capo:</p>
               <p>- Sì, sono felice! - disse con semplicità.</p>
               <p>- Livio è sempre buono con te? -</p>
               <p>Ella non seppe mentire.</p>
               <p>- Io non pensavo a lui in questo momento, - disse.</p>
               <p>- A chi dunque? - chiese il padre con un sorriso.</p>
               <p>Bianca chinò gli splendidi occhi.</p>
               <p>- A te, a te solo!</p>
               <p>- Hai forse da lamentarti di tuo marito?</p>
               <p>- No, no.</p>
               <p>- Bianca, tu mi nascondi qualche cosa, lo sento!</p>
               <p>- L'amore immenso che mi porti, babbino, ti fa travedere. Io nulla ti nascondo, e
                  ti accerto che sono felice. -</p>
               <p>Quest'ultima frase tranquillò il vecchio.</p>
               <p>Una mattina, mentre il signor Moreno dormiva ancora, Bianca, vestita di un
                  semplice abito di campagna, uscì dalla tenuta e si mise per una strada ombrosa,
                  che, serpeggiando, andava fino ad una chiesuola.</p>
               <p>La campagna era piena di profumi. Bianca passava per quella strada come una bianca
                  apparizione.</p>
               <p>Essa aveva il cuore pieno di gioia.</p>
               <p>Aldo le scriveva ogni giorno, e le lettere di lui erano il punto luminoso della
                  sua vita.</p>
               <p>Egli le parlava dei suoi studi, delle sue speranze di essere in quell'anno
                  laureato, delle sue scappate ad Ivrea per vedere la <emph rend="italic">loro
                     bambina</emph>, le dava un minuto ragguaglio sulle famiglie che per mezzo di
                  lei beneficava. E ad ogni frase scaturiva l'animo generoso del giovane, la sua
                  fede ardente in lei, il suo immenso amore.</p>
               <p>Bianca sedette sopra una panchina, pensosa al suo amore. A un tratto una voce
                  dietro di lei la fece volgere vivamente.</p>
               <p>- Contessa.... -</p>
               <p>Era il marchese di Passiflora che la salutava, colui che ella aveva un giorno
                  respinto per marito e che era stato compagno d'orge di Livio col quale era ancora,
                  in apparenza, amico.</p>
               <p>Bianca rese il saluto freddamente.</p>
               <p>Passiflora le sedette accanto.</p>
               <p>- Non speravo un così bell'incontro, - disse il marchese - tanto più che ieri vidi
                  Livio a Torino.</p>
               <p>- Infatti mio marito è rimasto là, - rispose freddamente Bianca.</p>
               <p>- Fate male a lasciarlo solo! Egli vi sarà infedele! -</p>
               <p>Bianca alzò con alterezza il capo.</p>
               <p>- Voi offendete il vostro amico!</p>
               <p>- Lo pago colle medesime armi, - rispose il marchese. - Un malaugurato giorno
                  Livio venne con altri compagni alle mie cacce. Alla fine di un pranzo, il discorso
                  cadde sul matrimonio, ed io confessai che una sola volta fui in procinto di
                  prendere moglie, ma che la fanciulla la quale aveva destato in me un amore
                  infinito, mi aveva respinto perchè aspirava a un uomo che non avesse la più
                  piccola macchia amorosa sul suo passato. Io, invece, ero stato un gaudente, un
                  libertino. Voi sapete chi fosse quella fanciulla e come allora avesse ragione di
                  credere che io non potevo essere un buon marito per lei. -</p>
               <p>Quest'ultima frase ora stata pronunziata con un accento di vera malinconia, che
                  fece provare un senso di inquietudine a Bianca. Ma essa si dominò, e cercando di
                  sorridere:</p>
               <p>- Voi forse esageravate i vostri difetti, - disse - ed io ero troppo bambina per
                  giudicare gli uomini.</p>
               <p>- È giusto! E come succede sempre alle fanciulle inesperte, finiste col cadere in
                  un abisso.</p>
               <p>- Marchese! - esclamò Bianca, facendo l'atto di alzarsi.</p>
               <p>Ma il gentiluomo frenò quello slancio, e con voce umile, commossa:</p>
               <p>- Perdonatemi, perdonatemi, - supplicò - e lasciatemi almeno finire! I miei amici
                  vollero sapere chi era la fanciulla che amai, ed io dissi il vostro nome, facendo
                  di voi un ritratto sublime, e aggiungendo che oltre alla bellezza, avreste portato
                  in dote due milioni. -</p>
               <p>Bianca impallidì.</p>
               <p>- Quanto male mi faceste! - esclamò a suo malgrado, con accento di amarezza.</p>
               <p>- È vero, - soggiunse con aria mesta il marchese - lo compresi quando non ero più
                  in tempo a porvi riparo. Livio, crivellato di debiti, scòrse in voi una tavola di
                  salvezza, e abilissimo conquistatore, seppe affascinarvi. Io soffersi più di
                  quello che possiate immaginare il giorno in cui vi vidi dinanzi all'altare con un
                  uomo, che dopo essersi impossessato del vostro cuore vi avrebbe preso la vostra
                  ricchezza nè si sarebbe curato della vostra felicità. Io giudicavo freddamente
                  Livio, perchè conoscevo quanto valeva. Eppure, vi giuro che se egli, pentito dei
                  suoi trascorsi, fosse divenuto un buon marito sarei stato il primo a goderne. Ma
                  non è così.... e voi sapete che dico il vero. -</p>
               <p>Bianca, fremente, si guardò intorno.</p>
               <p>- Tacete! Se qualcuno vi ascoltasse....</p>
               <p>- Non abbiate timore, nessuno può spiarci, qui. Ed io adesso voglio dirvi tutto.
                  -</p>
               <p>Bianca lo guardò intensamente.</p>
               <p>- Livio è vostro amico! - mormorò.</p>
               <p>- Fu, un giorno, mio compagno di dissolutezze; - rispose il marchese - ma non ebbi
                  mai amicizia per lui, ed ora lo disprezzo in modo assoluto, perchè capisco che
                  corre alla rovina senza badare se voi stessa sarete travolta in quel turbine. Egli
                  passa le notti alla tavola da giuoco, ed ha per amante una certa Cinzia, venuta da
                  Milano, un'ex-ballerina, che egli conobbe per l'addietro. -</p>
               <p>Bianca fremeva. Il nome di Cinzia evocava il ricordo della lettera caduta dalle
                  tasche dell'abito di Livio, della lettera che distrusse tutte le sue
                  illusioni.</p>
               <p>- Tempo fa, - soggiunse Passiflora - lo rimproverai aspramente per la sua
                  condotta, ma egli si mise a ridere, mi disse di curarmi dei fatti miei. Volevo
                  dunque avvertire vostro padre di quanto succedeva.... -</p>
               <p>Bianca mandò un gridò di spavento, stese supplichevole le mani al gentiluomo.</p>
               <p>- Per pietà, - disse - risparmiate mio padre, che nulla sospetta, che mi crede
                  sempre felice con Livio! -</p>
               <p>Passiflora la guardò commosso.</p>
               <p>- E voi sapevate...?</p>
               <p>- Sapevo già tutto quanto mi avete detto, - interruppe con voce soffocata. - Da
                  lungo tempo la benda mi è caduta dagli occhi, e se non ho fatto uno scandalo, è
                  stato per mio padre, che ne morrebbe di dolore.</p>
               <p>- Come potete sopportare l'oltraggio che Livio vi fa subire e che non tarderà ad
                  essere noto a tutti? Costui, dopo avervi oltraggiata, vi rovinerà.</p>
               <p>- Livio non può toccar nulla della mia dote.</p>
               <p>- Egli farà dei debiti e finirà col minacciarvi, se non acconsentite a pagarli.
                  Date retta a me, avvertite vostro padre finchè siete in tempo.</p>
               <p>- No, no! Conosco mio padre: egli ucciderebbe quel miserabile! Dopo tutto, io non
                  soffro. Livio per me non esiste più; anche se lo vedessi nelle braccia di
                  un'altra, mi tornerebbe indifferente. Non l'amo più, non lo stimo: lo disprezzo.
                  Egli vive a suo modo, io mi occupo dei miei poveri, sono libera di andare e venire
                  come mi pare, senza rendergli conto dei fatti miei e sono contentissima.</p>
               <p>- Contessa, il mondo è maligno; qualcuno potrebbe scusare la condotta di vostro
                  marito vedendovi godere tanta libertà.... -</p>
               <p>Bianca l'interruppe con un moto altero.</p>
               <p>- Che importa a me il giudizio del mondo? - esclamò. - La mia coscienza nulla mi
                  rimprovera....</p>
               <p>- Potrete sempre dire così, giovane e bella come siete? Contessa, ascoltate un
                  amico sincero, che vi vuol bene: cercate di riunirvi a vostro marito.</p>
               <p>- Mai!</p>
               <p>- Accettate allora l'appoggio di un gentiluomo onesto che si dedicherà tutto a
                  voi. Affidatevi completamente a me, Bianca, che tutto sacrificherei per assicurare
                  la vostra felicità. -</p>
               <p>Passiflora si era chinato verso la giovane, ed ella sentì il suo alito ardente
                  bruciarle le guance.</p>
               <p>Scattò in piedi con impeto, e fatto un passo indietro disse con voce glaciale:</p>
               <p>- Vi ringrazio, marchese, non accetto. Se dovessi chiedere l'appoggio di un uomo,
                  sarebbe quello di mio padre; ma per ora basto a me stessa. Se siete un gentiluomo,
                  non cercherete più di avvicinarmi e terrete segreto il nostro colloquio. -</p>
               <p>Passiflora, livido, si alzò a sua volta.</p>
               <p>- E se io andassi a raccontare ogni cosa a vostro padre?</p>
               <p>- Agireste da vile e vi crederei il degno compagno di Livio. -</p>
               <p>Bianca salutò Passiflora, rimasto come inchiodato al suo posto, e si allontanò di
                  passo sicuro.</p>
            </div>
            <div type="chapter" n="15" xml:id="IT1901020015">
               <head>III.</head>
               <p>Era una domenica mattina, una giornata splendida. Aldo, nella sua soffitta, stava
                  preparando la valigia e canterellava. Aveva ragione di essere allegro. Il giorno
                  prima, un biglietto di Bianca l'avvertiva che si recava a passare due giorni ad
                  Ivrea.</p>
               <p>Aldo era ormai sicuro di avere conquistato il cuore di Bianca, che egli amava come
                  poche anime elette sanno amare. Non sperava nulla, non desiderava nulla; mai una
                  parola d'amore sarebbe sfuggita dalle sue labbra; ma sentiva che la sua anima era
                  tutta di quella donna.</p>
               <p>Aldo chiuse la valigia, poi guardò l'orologio, mormorando:</p>
               <p>- Ho tempo di andare alla stazione a piedi. -</p>
               <p>Mentre usciva, non vide nel corridoio una donna velata che lo seguì.</p>
               <p>Alla stazione, messasi al finestrino accanto a lui, quella donna, che era Ilda,
                  sentì che prendeva il biglietto per Ivrea e ne chiese uno per la stessa
                  destinazione.</p>
               <p>Dopo i suoi colloqui con Vigia, Ilda non ebbe più altro pensiero che seguire i
                  passi dello studente. Forse in tal modo scoprirebbe qualche mistero.</p>
               <p>Quando il treno giunse ad Ivrea, Ilda vide lo studente accolto da un gruppo di
                  persone venute alla stazione ad attenderlo. Vi erano due signore, una bruna e una
                  bionda, una bambina con lunghi riccioli biondi ed un bell'uomo, alto, sorridente,
                  piacevole.</p>
               <p>Ilda osservò che Aldo baciò tutti, all'infuori della signora bruna, alla quale si
                  era limitato a stringere la mano. Ma la bimba aveva afferrato il giovane per una
                  falda dell'abito, dicendo con voce squillante:</p>
               <p>- Non baci anche la mammina?- -</p>
               <p>Lo studente si avvicinò tutto rosso alla signora bruna, che gli porse la
                  fronte.</p>
               <p>Poi il gruppo si avviò all'uscita.</p>
               <p>Ilda rimase sconcertata. Tutta quella gente non aveva nulla di misterioso. Per
                  certo costoro nulla avevano a che fare coll'assassinio di Giulietta, nè Fabio
                  poteva conoscerli. Ma la bimba della vittima dov'era? Quell'angioletta bionda, che
                  chiacchierava con un cinguettìo d'uccello, camminando per mano allo studente,
                  chiamò mammina la signora bruna; dunque non poteva essere la figlia di Giulietta!
                  Che ne era stato di quella piccina? Era veramente in Ispagna con una sorella di
                  Aldo?</p>
               <p>Ilda era uscita dalla stazione dietro al gruppo senza che nessuno le badasse. Li
                  vide entrare in una casa poco distante, e quando furono spariti chiese a sè
                  stessa:</p>
               <p>- Che fare? Tornare addietro? Nessun treno riparte adesso per Torino. Fingerò di
                  essere una forestiera venuta a visitare questi dintorni per trovarvi una villetta
                  da prendere in affitto, e intanto prenderò informazioni su Aldo. -</p>
               <p>Si avviò per una strada di campagna, e vide una contadina camminare per la stessa
                  via. Le si avvicinò.</p>
               <p>- Scusate, - disse - vorrei farvi una domanda: c'è qualche famiglia nei dintorni
                  che dia stanze in affitto e pensione per un mese o due?</p>
               <p>- Sì, signora; posso accompagnarla io stessa ad una trattoria di campagna, qui
                  vicina, dove danno anche alloggio: un luogo pulito, frequentato da persone
                  oneste.</p>
               <p>- Vi ringrazio. -</p>
               <p>Strada facendo continuarono a discorrere.</p>
               <p>- La signora non è mai stata da queste parti? - chiese la contadina.</p>
               <p>- Ci venni una volta, da bambina. La mia povera mamma conosceva molte persone di
                  questi luoghi, fra cui la famiglia Pomigliano.</p>
               <p>- Ma non è d'Ivrea, è di San Giorgio Canavese: lo so, perchè mio marito aveva un
                  fratello, in quel paese, manovale presso la famiglia Pomigliano.</p>
               <p>- Forse non sarà la stessa! - osservò Ilda.</p>
               <p>- Nella famiglia di cui parlo io, - proseguì la contadina - vi era una bella
                  ragazza bionda, la signorina Severina, che si è maritata appunto qui in Ivrea, ed
                  un ragazzo, il signor Aldo, ora studente a Torino.</p>
               <p>- Sì, sì! - esclamò Ilda. - Sono proprio i nomi che sentivo dire da mia madre.
                  Essa mi diceva che erano buona gente.</p>
               <p>- Dica che è difficile trovarne migliore. I vecchi Pomigliano, marito e moglie,
                  hanno lavorato e lavorano, si può dire, notte e giorno per mantenere il figlio
                  agli studi, e coi loro risparmi hanno dato una buona dote alla Severina, che è un
                  angelo di donna, sposata a un vero galantuomo. L'unico loro dispiacere era di non
                  aver figli; ma ora una parente, rimasta vedova, ha affidato loro una bambina, che
                  è un amore. Il signor Aldo, che adora la sorella, viene di quando in quando a
                  trovarla. Se la signora vuol andare a trovarli, abitano in una bella casetta
                  prossima alla stazione. -</p>
               <p>Erano giunte alla trattoria, una casetta modesta che aveva al primo piano una
                  terrazza coperta di spesso fogliame, sotto cui non potevano filtrare i raggi del
                  sole.</p>
               <p>Quivi erano preparate diverse tavole, come nel giardino sottostante, dove già si
                  trovavano alcuni avventori. Ilda disse che pranzerebbe sulla terrazza.</p>
               <p>La contadina salutò Ilda, che le regalò due lire per il suo incomodo.</p>
               <p>- La giornata d'oggi mi costerà una bella somma, - pensava la giovane - e forse
                  senza alcuna riuscita; ma non importa: non voglio trascurar nulla, per non aver
                  rimorsi. -</p>
               <p>La padrona della trattoria, una donna cinquantenne, gioviale e simpatica, la
                  condusse in una cameretta pulita, dalla cui finestra aperta si godeva una vista
                  incantevole.</p>
               <p>- Le faremo subito il letto, signora, - disse - se vuol coricarsi.</p>
               <p>- No; mi sdraierò un poco sul divano, - rispose Ilda, che intanto si era tolto il
                  cappello e mostrava il suo bel viso circondato da un'aureola bionda.</p>
               <p>La padrona del ristorante non potè rattenere un movimento d'ammirazione.</p>
               <p>- La signora viene per la prima volta da queste parti? - chiese.</p>
               <p>- No; vi fui da bambina, - disse Ilda - ed allora ero più felice di adesso, che mi
                  trovo sola al mondo, vedova....</p>
               <p>- Così giovane e già vedova?</p>
               <p>- Sì, da pochi mesi.</p>
               <p>- Oh! povera signora!</p>
               <p>- Viaggio per svagarmi, e vorrei venire a villeggiare da queste parti.</p>
               <p>- Farebbe benissimo, perchè quest'anno si sta a maraviglia: abbiamo molti
                  forestieri. Da ieri, alloggio il conte Rossano con la signora. -</p>
               <p>Ilda fece uno sforzo per non dimostrare la sua commozione.</p>
               <p>- Ah! sì? - disse semplicemente. - Di dove vengono?</p>
               <p>- Da Torino; la contessa ha voluto fermarsi al mio albergo, dove dice che passò i
                  primi giorni della sua luna di miele. Anch'essi pranzano sulla terrazza. -</p>
               <p>La padrona dell'albergo lasciò Ilda dopo averle chiesto il nome che doveva segnare
                  sul registro.</p>
               <p>- Vedova Laura Favre, - disse la giovane.</p>
               <p>E rimasta sola pensò:</p>
               <p>- Il conte Rossano qui? E con sua moglie? Conoscerò dunque quella contessa, che
                  Fabio non ha mal veduta: sono stata ispirata bene venendo in questo luogo! Forse
                  saprò cose utili per lo mie ricerche. -</p>
               <p>All'ora del pranzo ella si recò sulla terrazza, dove il conte Rossano era già
                  colla sua compagna, una donna che attirava gli sguardi. Bruna, pallida, flessuosa,
                  dagli occhi pieni di languore, aveva della silfide e della baccante ad un tempo.
                  Ella parlava al conte ridendo, con un atteggiamento pieno di grazia voluttuosa.
                  Ilda non poteva vedere il viso di Livio, perchè le volgeva le spalle. Però, ad
                  alcune parole pronunziate sommessamente dalla compagna, egli si volse, ma non potè
                  vedere di Ilda che l'opulenta chioma dorata: ella si era messa a sedere alla
                  tavola apparecchiata per lei, dallo stesso lato, ma nell'ombra, e volgeva ad
                  entrambi le spalle.</p>
               <p>Il conte non si curò più di quell'incognita e diè i suoi ordini ad un
                  cameriere.</p>
               <p>Ilda cominciò a mangiare.</p>
               <p>Ad un tratto una frase in francese pronunziata dalla contessa attrasse
                  l'attenzione della giovane. Ilda conosceva benissimo la lingua francese.</p>
               <p>- Insomma, non vi è più cosa alcuna che ti diverta? Rimpiangi forse tua
                  moglie?</p>
               <p>- Chiudi la bocca su questo soggetto, - disse con tono brusco il conte - sai che
                  mi irrita. Se non fosse per cagion tua, la contessa non avrebbe mai sospettato
                  nulla. Ma io non penso a lei. -</p>
               <p>Ilda stupì. Dunque, quella non era la moglie del conte, sebbene egli la facesse
                  passare per tale? Che dramma intimo era avvenuto in casa di Livio a cagione della
                  donna che l'accompagnava?</p>
               <p>Un momento dopo la bella bruna riprendeva:</p>
               <p>- A chi pensi dunque? Se sei innamorato di qualche donna, parla: ormai con te sono
                  avvezza a tutto! Già tu sei cambiato da quando passammo insieme gli ultimi giorni
                  di carnevale; ti ricordi quella notte del giovedì grasso? Eri proprio
                  insoffribile. E pensare che tua moglie a Torino piangeva di rabbia e di gelosia.
                  Ah! ti avrei rimandato volentieri a lei! -</p>
               <p>Ilda ascoltava anelante. Dunque, il giovedì grasso di quell'anno il conte non si
                  trovava a Torino. Ma perchè Fabio le aveva detto che il gentiluomo era partito
                  colla moglie? Un turbine di pensieri la sconvolgeva.</p>
               <p>- Taci, Cinzia! - brontolò Livio.</p>
               <p>- No, voglio sfogarmi un poco, tanto qui nessuno per certo capisce il francese. Tu
                  sei insoffribile, e non so perchè stia qui con te, invece di essere a Montecarlo a
                  divertirmi. Sono una bestia, ma vi è in te qualche cosa che mi attira; forse i
                  tuoi vizi. Non riderò.... sì, tu sei l'uomo più vizioso che io abbia conosciuto;
                  non hai cuore, non hai che i sensi, e scommetto che tu sogni già qualche nuovo
                  intrigo con una seconda Giulietta....</p>
               <p>- Taci! - esclamò il conte con un accento così minaccioso, che Cinzia
                  ammutolì.</p>
               <p>Vi fu silenzio. Al nome pronunziato da quella donna, Ilda divenne livida.</p>
               <p>Dunque, i suoi sospetti non erano infondati? Il conte aveva conosciuto Giulietta,
                  e la sua mano armò quella di Fabio? Ma come averne le prove? Il conte, come
                  pentito di aver trattato bruscamente la sua compagna, disse con voce tenera:</p>
               <p>- Cinzia, perchè rivangare vecchie storie? Se amassi un'altra, perchè ti avrei
                  scritto di raggiungermi? Non sei tu forse per me più che un'amante, una camerata,
                  cui posso intieramente confidarmi? Se oltre tutti i crucci che ho, tu pure mi
                  tormenti, finisco col commettere qualche follìa. Sai bene che fin dal giorno in
                  cui la tua lettera cadde nelle mani di mia moglie, la pace di casa se ne andò.</p>
               <p>- La contessa è una sciocca!</p>
               <p>- Lo credevo, mia cara; - interruppe il conte - invece è più furba di me e di te.
                  Ella ha saputo mostrarsi inesorabile ed ha dettato i suoi patti. Mi ha bandito dal
                  suo appartamento, mi ha lasciato libero di agire come voglio, assegnandomi
                  quindicimila lire di rendita mensili, che mi verrebbero tolte se tentassi una
                  riconciliazione.</p>
               <p>- Che vorresti di più?</p>
               <p>- Ho bisogno di denaro, - rispose con voce cupa il conte. - Ho perduto al giuoco
                  duecentomila lire in poche sere, ho già impegnato la rendita di sei mesi....</p>
               <p>- Perchè commetti simili pazzie?</p>
               <p>- Ne è causa una ragazza....</p>
               <p>- Oh! oh! Sapevo bene che gatta ci covava! Mi ricordo l'entusiasmo dimostrato al
                  mio arrivo, le tue espansioni, le lacrime versate stringendomi fra le tue braccia,
                  la gioia con cui accogliesti la proposta di lasciare per qualche tempo Torino.
                  Pensai: «Livio ha qualche cosa da dimenticare.» E si tratta d'una ragazza?</p>
               <p>- Sì. Bella da fare impazzire. Essa mi è sfuggita quando credevo averla nelle
                  mani.</p>
               <p>- È innamorata d'un altro?</p>
               <p>- D'un uomo che è in galera. -</p>
               <p>Ilda mordeva il tovagliuolo per non gridare.</p>
               <p>- Non hai un indizio dove costei sia nascosta?</p>
               <p>- No.</p>
               <p>- Che mestiere esercita?</p>
               <p>- È commessa in un negozio di mode.</p>
               <p>- Onesta?</p>
               <p>- Sì.</p>
               <p>- Bada, Livio, che a furia di sedurre fanciulle oneste tu finirai col lasciarci la
                  pelle!</p>
               <p>- Questo potrebbe avvenire se m'innamorassi di una giovane che avesse un padre, un
                  fratello, un amante. Ma io scelgo i miei tipi fra le orfane senza difesa.</p>
               <p>- Vi sono fanciulle che sanno difendersi da sè stesse, e lo prova colei che tu
                  desideri, se ha saputo sfuggire alle tue grinfe.</p>
               <p>- Colei non ha mai sospettato il mio amore. Si è allontanata da me, perchè credeva
                  che volessi intralciare il suo progetto, che è quello di far rifulgere l'innocenza
                  dell'amante, che essa crede vittima di un errore giudiziario.</p>
               <p>- Sciocco, perchè non la secondavi?</p>
               <p>- Sì, ho fatto male; ma se la ritrovo, voglio cambiar tattica. Intanto, prima di
                  ricercarla, mi occorre del denaro. Scriverò a mia moglie, che è ora presso suo
                  padre, e la pregherò di tornare in città avendo bisogno di parlarle. Guai a lei se
                  respingesse la mia richiesta!</p>
               <p>- Tu mi spaventi quando minacci, perchè so che non minacci invano! -</p>
               <p>Il colloquio prese poi una piega sentimentale.</p>
               <p>Ilda, incapace di resistere più a lungo, si recò nella propria camera.</p>
               <p>I suoi occhi brillavano di un'energia sovrumana.</p>
               <p>- Non ho perduto la mia giornata! - esclamò. - Dunque, non m'ingannavo: il conte
                  conosceva Giulietta. Ma come provare che ha spinto Fabio a un assassinio? Ebbene,
                  voglio riuscirvi e ci riuscirò! Se intanto avvertissi sua moglie del pericolo che
                  corre?... Sì, ormai sono decisa; voglio mettermi in lotta con lui! -</p>
               <p>Assorbita da quest'idea, Ilda un quarto d'ora dopo si allontanava dall'albergo
                  onde ripartire per Torino, non avendo ormai più interesse di rimanere ad
                  Ivrea.</p>
            </div>
            <div type="chapter" n="16" xml:id="IT1901020016">
               <head>IV.</head>
               <p>Nei primi momenti, Aldo e Bianca, felici di trovarsi insieme, dimenticarono tutti
                  i guai.</p>
               <p>Dopo pranzo, Aldo chiese alla contessa:</p>
               <p>- Volete fare un giro in giardino?</p>
               <p>- Volentieri. -</p>
               <p>Uscirono in giardino: una brezzolina profumata, che soffiava attraverso gli
                  alberi, accarezzò il viso di Bianca, che esclamò:</p>
               <p>- Come si sta bene qui! -</p>
               <p>In quel piccolo spazio soleggiato pareva loro di essere isolati dal mondo.
                  Camminarono un poco in silenzio, attraversarono una spianata erbosa, entrarono in
                  un chiosco coperto di foglie, sedettero sopra una panca e parlarono.</p>
               <p>- Caro Aldo, - disse Bianca - ho lasciato mio padre dicendogli che andavo a
                  passare un paio di giorni con mio marito; ma in verità l'ho fatto perchè ho
                  bisogno di voi, e nel presentimento che qualche cosa di grave mi debba accadere,
                  qualche cosa che forse ci costringerà a non vederci per lungo tempo. -</p>
               <p>E Bianca raccontò il colloquio avuto col marchese Passiflora, aggiungendo:</p>
               <p>- Egli non mi perdona di averlo un giorno respinto, come non mi perdona di non
                  volerlo accettare adesso come amico. Per certo avvertirà mio padre della condotta
                  di Livio, oppure tenterà qualche altra cosa contro me. - Speranza, vi difenderò
                  io!</p>
               <p>- So bene che siete buono, audace, generoso, e se non avessi mio padre,
                  disprezzerei qualsiasi convenienza, andrei orgogliosa di presentarvi come mio
                  amico e difensore. Ma bisogna ad ogni costo risparmiare quel povero vecchio, che
                  mi crede felice, che di nulla dubita, nulla sospetta. -</p>
               <p>Bianca aveva le lacrime agli occhi.</p>
               <p>- Non vi turbate così; - disse lo studente - io veglierò senza dar ombra ad alcuno
                  e impedirò al marchese Passiflora di fare qualsiasi passo contro voi. -</p>
               <p>Rimasero seduti l'uno accanto all'altra, Aldo circondandole la vita col braccio,
                  Bianca colla testa appoggiata alla spalla di lui.</p>
               <p>- Speranza, io t'amo, tu l'hai compreso, - sussurrò il giovane - nè ti offendano
                  le mie parole! Il mio affetto è puro! Mi rimproveri di amarti?</p>
               <p>- Perchè dovrei rimproverarti? - disse la contessa. - Io pure ti amo e vado
                  orgogliosa di amarti. Nulla ormai può disgiungere le nostre anime. Amandoci,
                  porteremo la nostra croce sorridendo, glorificando lo spirito nella esultanza
                  d'amore. -</p>
               <p>Gli occhi di Aldo splendevano soavemente.</p>
               <p>- Cara, cara! - esclamò, e la baciò sui capelli.</p>
               <p>La voce squillante di Gina li riscosse.</p>
               <p>- Mammina, babbo, dove siete? -</p>
               <p>Un istante dopo il biondo folletto era nelle loro braccia.</p>
               <p>Nei due giorni in cui Aldo e Bianca rimasero presso i Rivalta, non uscirono mai di
                  casa, trovando ogni gioia in quel giardinetto, in compagnia delle persone
                  teneramente amate.</p>
               <p>Lo studente partì per il primo. Bianca fu accompagnata alla stazione da Guglielmo,
                  Severina e la bimba.</p>
               <p>Già da tre giorni Bianca si trovava di nuovo presso il padre, quando una mattina
                  Celia le disse, un po' turbata:</p>
               <p>- Signora contessa, potrebbe venire nella sala verde? Una signora desidera
                  parlarle.- -</p>
               <p>L'impaccio della cameriera non sfuggì al signor Moreno, che era presente e che,
                  subodorando qualche mistero in quella visita, quando Bianca fu uscita dal salotto,
                  si avviò egli pure verso la sala verde.</p>
               <p>Il signor Moreno non titubò: egli si appiattò dietro la porta e sentì
                  distintamente che all'entrare di sua figlia una voce di donna diceva con
                  stupore:</p>
               <p>- Lei? Lei è la contessa Rossano?</p>
               <p>- Sì, io! - rispose Bianca, con tranquilla alterezza. - Perchè questa
                  sorpresa?</p>
               <p>- Perchè se lei è la contessa Rossano, - disse lentamente Ilda, perchè era lei - è
                  la stessa persona che cinque giorni fa si trovava ad Ivrea, presso i Rivalta. -
                  Bianca rispose senza turbarsi:</p>
               <p>- Non lo nego. Ma a voi che importa? - chiese poi alteramente.</p>
               <p>Il volto di Ilda si era fatto cupo e minaccioso.</p>
               <p>- Allora è lei, - proruppe con impeto - che la notte del giovedì grasso si trovava
                  nella casa dove assassinarono Giulietta Levera, è lei che il signor Aldo
                  Pomigliano fece credere sua sorella, è lei che portò via la bambina, forse per
                  sopprimerla un giorno come la madre! -</p>
               <p>Bianca era impallidita; ma pensando ad Aldo, riprese il suo contegno altero, e
                  rispose con voce ferma:</p>
               <p>- Io dovrei respingere le vostre accuse, dirvi che mentite, almeno in parte; ma
                  prima di abbassarmi a discolpe, vi chiederò a mia volta: «Con qual diritto siete
                  venuta in casa mia ad insultarmi?» -</p>
               <p>Gli occhi di Ilda espressero una terribile esaltazione.</p>
               <p>- Vuole saperlo? - disse in tono violento. - Glielo dirò. Un uomo è stato
                  condannato per avere ucciso quella povera giovane, un uomo che fino all'ultimo si
                  è protestato il solo colpevole di quel delitto. Invece costui non è stato che il
                  mandatario di un altro, o di un'altra, che aveva interesse a sbarazzarsi di
                  quell'infelice.... e in tal modo ha sacrificato anche me, che amava, che doveva
                  sposare in quei giorni. -</p>
               <p>La contessa ebbe una scossa: la sua voce quasi si raddolcì, chiedendo:</p>
               <p>- Voi siete dunque la fidanzata dell'assassino?</p>
               <p>- Non lo chiami così: egli è colpevole perchè l'hanno spinto su quella via.</p>
               <p>- E sospettate di me?</p>
               <p>- Sì; e giacchè ho cominciato, voglio dirle tutto, Lei ha conosciuto il mio
                  fidanzato.</p>
               <p>- Io?... No. -</p>
               <p>Ilda la guardò cogli occhi in fiamme.</p>
               <p>- Possibile? - disse. - Suo marito non le ha mai presentato Fabio Ribera?</p>
               <p>- Mio marito? - esclamò vivamente Bianca, con un accento che fece trasalire Ilda.
                  - Come poteva conoscere il vostro fidanzato?</p>
               <p>- Vuol dunque farmi credere che il conte non le abbia mai detto come Fabio Ribera,
                  un orfano fatto educare dalla defunta contessa Rossano, fu poi da lui
                  continuamente assistito, tanto che Fabio nulla avrebbe fatto, senza averne prima
                  il suo consenso?</p>
               <p>- Vi giuro che mio marito non mi ha mai fatto parola di costui, nè credo che lo
                  abbia spinto al delitto. -</p>
               <p>Ilda scoteva il capo.</p>
               <p>- Allora, se il conte non ha spinto Fabio a uccidere Giulietta, in qual modo lei
                  si trovava quella notte nella soffitta dell'assassinata e perchè, quando costei la
                  vide, la riconobbe ed esclamò: «Lei? Lei? Ma non sa?»</p>
               <p>- Io pure - rispose la contessa - spesso mi sono chiesta come mai quella
                  sventurata avesse pronunziato quella frase. Ora vi dirò per quale concatenazione
                  di cose io mi trovassi la notte del giovedì grasso in quella casa fatale. Sarò
                  sincera con voi, perchè mi destate un senso arcano di fiducia. Mio marito era
                  partito il giorno prima per Milano dicendomi che andava a trovare una parente
                  moribonda. Invece la mattina del giovedì un biglietto dimenticato dal conte mi
                  convinse che egli m'ingannava. Era andato a Milano per trovare un'amante.</p>
               <p>- Cinzia! - interruppe Ilda.</p>
               <p>Bianca sussultò.</p>
               <p>- Come lo sapete?</p>
               <p>- Glielo dirò poi: continui.</p>
               <p>- Voi, che avete amato ed amate, potete comprendere come rimanessi alla certezza
                  del tradimento di mio marito. Allora, come pazza, commisi una follìa, della quale
                  però non mi pento. -</p>
               <p>Qui la contessa raccontò come al veglione avesse avuto la fortuna d'imbattersi in
                  Aldo; si diffuse a parlare della delicatezza, della generosità del giovane, poi
                  descrisse in qual modo si era trovata nella soffitta della povera Giulietta e
                  tutto ciò che era dopo avvenuto.</p>
               <p>- Se non mi sono divisa legalmente da mio marito, - concluse - è perchè ho un
                  padre che mi adora e che morrebbe di dolore se venisse a conoscere tutto ciò. Ma
                  col conte non ho più nulla di comune. Se mi reco ad Ivrea, è per vedere quella
                  bambina, che amo come se fosse mia. Eccovi tutta la verità. Spero che adesso mi
                  crederete.</p>
               <p>- Sì, - disse Ilda con umiltà - e le domando perdono di averla sospettata. Ella è
                  una vittima del conte, come lo è stato il mio povero Fabio. Ed ora sono convinta
                  più che mai che il conte, dopo aver sedotto Giulietta, spinse il suo protetto ad
                  ucciderla, a sacrificarsi per lui....</p>
               <p>- Sarebbe orribile! - esclamò Bianca. - Come vi nacque questo sospetto?</p>
               <p>- Glielo dirò, signora contessa. Quando Fabio si assentò dicendomi che andava a
                  prendere alcune carte per il nostro matrimonio, mi disse che il conte era partito
                  con lui e che starebbero assenti qualche tempo. Perchè questa doppia menzogna,
                  mentre il povero giovane non aveva mai mentito? Perchè, dopo il delitto, il conte
                  non si presentò a far testimonianza del buon carattere del suo protetto? Perchè
                  Fabio non richiese mai di lui, non alluse alla sua relazione col conte? Il
                  sospetto si insinuava nella mia anima. -</p>
               <p>Ilda narrò allora la morte di sua madre, le visite del conte, che ella sfuggì
                  recandosi ad abitare nella soffitta dell'assassinata, cambiando nome, trasformando
                  la propria persona per non essere riconosciuta, onde raggiungere lo scopo che si
                  era prefissa: scoprire il vero colpevole.</p>
               <p>- Così, - soggiunse - seppi della incognita che si ora trovata in quella notte
                  nella soffitta della povera Giulietta. Chi era costei? Dissi a me stessa che lo
                  studente doveva essere in relazione con quella donna, e mi proposi di seguirlo
                  quando si assentava da Torino.</p>
               <p>«Per questo mi recai ad Ivrea, senza che lo studente sospettasse di essere seguito
                  da me.</p>
               <p>«Io lo vidi alla stazione con tutti loro, e seguii il gruppo fino all'uscio di
                  casa; chiesi poi informazioni su lui e sui coniugi Rivalta e me ne fecero mille
                  elogi.</p>
               <p>«Non sapevo più che pensare, mi pareva di aver fatto quel viaggio inutilmente,
                  quando, essendomi recata in un albergo per passarvi alcune ore, seppi che era ivi
                  alloggiato il conte Rossano colla signora. -</p>
               <p>Bianca gettò un lieve grido,</p>
               <p>- Mio marito ad Ivrea, - esclamò - con una donna che fa passare per me?</p>
               <p>- Sì, quella Cinzia presso la quale egli si nascose a Milano, mentre a Torino
                  veniva assassinata la povera Giulietta, - rispose Ilda.</p>
               <p>E con parole concitate ripetè il colloquio di Livio coll'amante.</p>
               <p>- Udite queste infami cose, - proseguì Ilda - deliberai di venire ad avvertire lei
                  del pericolo che corre, ansiosa al tempo stesso di conoscerla. A Torino seppi dove
                  si trovava e partii. Ora può immaginarsi la brusca sorpresa provata riconoscendo
                  in lei la signora che si trovava ad Ivrea in compagnia del signor Aldo e degli
                  altri. Il sospetto mi assalse di nuovo.</p>
               <p>- Vi comprendo, - esclamò Bianca con slancio - e non solo vi perdono di tutto
                  cuore, ma vi ringrazio di esser venuta, perchè adesso mi unirò a voi per
                  smascherare il colpevole, quand'anche il colpevole fosse mio marito! -</p>
               <p>Ilda apparve commossa.</p>
               <p>- No, signora contessa, - disse - non lo permetto. Lasci fare a me, che non ho
                  alcun timore di lui, che disprezzo le sue minacce come il suo amore, che non ho,
                  come lei, un padre che mi ami, che possa soffrire per cagion mia.</p>
               <p>- Questo padre ritroverà tutta la sua forza per difendere la figlia e vendicare le
                  vittime di quel furfante, - disse la voce sonora del signor Moreno, comparso
                  all'improvviso nella sala.</p>
               <p>Bianca si alzò gettando un grido di angoscia.</p>
               <p>Ma suo padre le stendeva le braccia, ed ella vi si gettò piangendo.</p>
               <p>Ilda, in piedi, pallidissima, non osava pronunziare parola.</p>
               <p>- Tu hai sentito tutto, padre mio? - domandò la contessa.</p>
               <p>- Tutto, perchè ebbi il presentimento che la visita della signorina mi rivelasse
                  qualche mistero che ti riguardava. Bianca, tu facesti male a non aver fiducia in
                  me; e voi, signorina, mi avete addolorato coi vostri sospetti sulla mia innocente
                  creatura; ma adesso che so tutto, vi scuso e vi stendo la mano da amico. -</p>
               <p>Ilda aveva le lacrime agli occhi.</p>
               <p>- Io vi ringrazio, - esclamò - e vi giuro che d'ora innanzi non farò un passo
                  senza consultarvi!</p>
               <p>- Ed io non ti nasconderò più nulla, - soggiunse Bianca - ed appoggiata a te, mi
                  sentirò sicura. -</p>
               <p>Il signor Moreno la baciò sulla fronte, mentre stringeva la manina di Ilda.</p>
            </div>
            <div type="chapter" n="17" xml:id="IT1901020017">
               <head>V.</head>
               <p>Il conte Livio era tornato a Torino di cattivissimo umore: ormai Cinzia
                  l'annoiava, eppure non voleva sbarazzarsi di lei, forse perchè la giovane era la
                  sola che avesse penetrati molti dei suoi segreti.</p>
               <p>Egli aveva ceduto all'amante il suo elegante quartierino da scapolo, non potendo
                  per il momento sobbarcarsi troppe spese. Una settimana dopo il suo ritorno scrisse
                  un biglietto alla contessa, per avvertirla che aveva necessità di parlarle.</p>
               <p>Livio era sicuro che sua moglie non gli avrebbe dato un rifiuto, onde la sera
                  stessa disse allegramente a Cinzia:</p>
               <p>- Vedrai che fra qualche giorno potrò offrirti un appartamento migliore di questo,
                  con mobili di palissandro, e comprarti quel fermaglio di brillanti che tanto
                  desideri.</p>
               <p>- Sei sicuro che la contessa cederà alle tue minacce? - disse Cinzia.</p>
               <p>Livio si arricciò i baffi con aria spavalda.</p>
               <p>- Sicurissimo, - rispose - perchè Bianca ha troppa paura dello scandalo, a cagione
                  di suo padre. Firmerà e tacerà! -</p>
               <p>Due giorni dopo, verso mezzogiorno, Livio, sempre in attesa della moglie, stava
                  per mettersi a tavola nella sala da pranzo del proprio palazzo, allorchè un
                  cameriere annunziò:</p>
               <p>- Il signor Moreno! -</p>
               <p>Se un fulmine fosse caduto ai piedi di Livio, non l'avrebbe maggiormente
                  stordito.</p>
               <p>In un attimo pensò che Bianca avesse confidato tutto al padre, e fremette.</p>
               <p>Il suocero entrò, sorridente, disinvolto, esclamando:</p>
               <p>- Se ti trovo a pranzo, vuol dire che non c'è nulla di grave. Bianca ha avuto
                  torto a spaventarsi! -</p>
               <p>Livio riacquistò subito la baldanza.</p>
               <p>Il signor Moreno nulla sapeva. Bianca non aveva parlato.</p>
               <p>Per cui si slanciò incontro al suocero, stendendogli le mani e dicendo con voce
                  commossa:</p>
               <p>- Mi aspettavo così poco la tua venuta, che ne sono ancora stordito. Bianca non si
                  sentirà male, spero?</p>
               <p>- No, no, rassicurati; è soltanto infreddata, ed io ho trovato imprudente che si
                  mettesse in viaggio, tanto più che io stesso avevo bisogno di venire a Torino.
                  -</p>
               <p>Mentre parlava, il conte gli teneva fissi gli occhi addosso, con aria di
                  maraviglia.</p>
               <p>Il signor Moreno sembrava ringiovanito. La sua persona, per il solito un po'
                  cascante, si raddrizzava come quella di un giovinotto.</p>
               <p>- Hai un aspetto magnifico, - disse il conte - e mi congratulo di vederti così
                  bene. I tuoi dolori reumatici ti hanno lasciato?</p>
               <p>- Interamente. Ma giacchè sono giunto in buon punto, non faccio complimenti, mi
                  metto a tavola con te. -</p>
               <p>Livio diè l'ordine di mettere un'altra posata.</p>
               <p>Il signor Moreno sedette fregandosi le mani con aria soddisfatta e disse a
                  Livio:</p>
               <p>- Scommetto che la tua lettera è stata semplicemente un tranello per far venire
                  Bianca, sembrandoti abbastanza lungo il tempo senza lei. -</p>
               <p>Livio soffocò la rabbia che internamente lo divorava.</p>
               <p>- È vero; - rispose - a te non lo posso nascondere.</p>
               <p>- Io l'avevo indovinato; - soggiunse il signor Moreno - ma quella benedetta
                  figliuola è così impressionabile, che ha subito creduto ti fosse accaduto qualche
                  sventura. Basta, oggi stesso le scriverò per tranquillarla, perchè io debbo
                  trattenermi a Torino. -</p>
               <p>Durante il pranzo, parlarono di cose futili, ma quando furono passati nel
                  salottino da fumo, il signor Moreno, col sigaro fra le labbra, disse
                  sorridendo:</p>
               <p>- Tu non immagini certo ciò che ho deliberato di fare. -</p>
               <p>Livio provò una vaga inquietudine.</p>
               <p>- Sentiamo, - disse con simulata allegria.</p>
               <p>- Vengo a stabilirmi presso di voi. Sono stanco di vivere lontano da mia figlia e
                  di condurre una vita da orso. Io non vi darò noia, perchè ho la mia servitù, e se
                  mangeremo tutti insieme, pagherò la mia pensione. Del resto, piena libertà da ambe
                  le parti. Come capirai, Bianca è contenta della mia decisione. E tu?</p>
               <p>- Io pure, padre mio, - disse Livio con dolcezza.</p>
               <p>Poi, cambiando tono e fisionomia, avvicinatosi al suocero, disse con accento
                  turbato:</p>
               <p>- Posso confidarti una cosa?</p>
               <p>- Per certo. Dove potresti trovare un confidente migliore di me?</p>
               <p>- Hai ragione. Ah! perchè prima di sobbarcarmi in false speculazioni non mi sono
                  rivolto a te? -</p>
               <p>Il volto del signor Moreno non esprimeva alcuna diffidenza.</p>
               <p>- È vero! Bianca mi ha parlato alto alto di certi affari da te intrapresi. Ti sono
                  forse andati male?</p>
               <p>- Purtroppo! - mormorò Livio con aria compunta. - Sono stato raggirato da un
                  birbante che ha fatto rilucere dinanzi ai miei occhi una vera miniera d'oro,
                  mentre portava via il mio.</p>
               <p>- Sei stato troppo ingenuo; non dovevi arrischiare del denaro in speculazioni
                  sconosciute. Che bisogno ne avevi?</p>
               <p>- Arrossivo di dover tutto a mia moglie, e sognavo di diventar ricco, di elevare
                  Bianca sopra una montagna d'oro. -</p>
               <p>La sua voce si era fatta convulsa.</p>
               <p>Il signor Moreno non perdeva la sua espressione bonaria.</p>
               <p>- Il tuo pensiero era lodevole; - disse - ma Bianca è ricca abbastanza per due.
                  Quando io più non sarò, la montagna d'oro per lei si troverà inalzata. Intanto
                  spero che la lezione ti avrà servito e non intraprenderai altri affari senza
                  consultarmi. Quando Bianca, la settimana scorsa, venne a trovarti, a passare due
                  giorni con te, le facesti parte della tua sconfitta?</p>
               <p>- No, non ne ebbi il coraggio, - disse il conte, che trasalì sentendo che Bianca
                  si era allontanata dalla tenuta col pretesto di raggiungerlo.</p>
               <p>Dove si era recata?</p>
               <p>Il signor Moreno sorrise.</p>
               <p>- Capisco! Tu non hai pensato che al piacere di abbracciarla, - esclamò - e di
                  rinnovare una breve luna di miele! So che conducesti Bianca ad Ivrea.</p>
               <p>- Chi te l'ha detto? - balbettò il conte, livido.</p>
               <p>- Bianca stessa, - rispose con bonomia il signor Moreno. - Le avevi proibito di
                  farmene parte?</p>
               <p>- No, no. -</p>
               <p>Egli era spaventato di quanto sentiva, e chinava gli occhi dinanzi agli sguardi
                  del signor Moreno, che rimaneva quieto, sorridente.</p>
               <p>- Basta! - disse questi con dolce accento. - Hai fatto bene a non turbare Bianca
                  col racconto della tua sconfitta, alla quale rimedierò io stesso. A quanto ammonta
                  la tua perdita? -</p>
               <p>Era il momento decisivo.</p>
               <p>Il conte mandò un sospiro, esitò un istante, poi rispose con voce debole:</p>
               <p>- A quattrocentomila lire! -</p>
               <p>Il signor Moreno non battè palpebra.</p>
               <p>- Dammi un calamaio ed una penna, - disse.</p>
               <p>Livio si affrettò ad obbedirlo.</p>
               <p>Il signor Moreno si tolse di tasca un libretto, ne staccò un foglio, vi scrisse
                  alcune parole e porgendolo al genero:</p>
               <p>- Oggi stesso - disse - potrai presentarti dal mio banchiere a ritirare la somma
                  che, m'immagino, non hai pagata.</p>
               <p>- No, padre mio.... mi ero reso garante.... firmai delle cambiali....</p>
               <p>- Bene, bene: non voglio saper nulla della trappola che ti avevano preparata; paga
                  il tuo debito e non se ne parli più.</p>
               <p>- Come ringraziarti? -</p>
               <p>E l'ipocrita ruppe in pianto.</p>
               <p>Il signor Moreno si alzò, nervoso.</p>
               <p>- Se fai così, ti lascio! - disse. - Non occorrono queste scene fra noi! Se ti
                  hanno giuocato un brutto tiro, il tuo onore è salvo, dal momento che io posso
                  pagare. Via, asciuga quelle lacrime, vai a riscuotere il tuo <foreign xml:lang="fr">chèque</foreign>, mentre io mi ritiro a riposare nel mio
                  appartamento. -</p>
               <p>Il conte volle accompagnarlo fino alla sua camera e diede ordine al suo domestico
                  di mettersi a disposizione del suocero.</p>
               <p>Poi lasciò il palazzo, sollevato.</p>
               <p>L'arrivo del suocero l'aveva sconcertato, ma ormai aveva il cuore tranquillo.
                  Peraltro non capiva come Bianca avesse potuto dire a suo padre di essere stata ad
                  Ivrea. Che qualcuno l'avesse avvertita che egli viaggiava in compagnia di Cinzia
                  facendola passare per moglie?</p>
               <p>Non volle più stare a riflettere, dal momento che sua moglie stessa lo sosteneva
                  per non dispiacere al padre.</p>
               <p>Infatti, se il signor Moreno avesse avuto qualche dubbio sulle infedeltà di lui,
                  non gli avrebbe dato quel denaro!</p>
               <p>Riscosso lo <foreign xml:lang="fr">chèque</foreign>, pagato un debito di giuoco,
                  si trovò ancora in possesso di centocinquantamila lire.</p>
               <p>Allora si recò a comprare il fermaglio per Cinzia e, andato da lei, glielo
                  presentò con aria trionfante.</p>
               <p>- Hai dunque vinto? - chiese ella ridendo.</p>
               <p>- Completamente; ma la partita è stata col suocero.</p>
               <p>- Come? Come? -</p>
               <p>E narrò l'arrivo del signor Moreno, il colloquio avuto con lui. -</p>
               <p>Cinzia aggrottava le ciglia.</p>
               <p>- Non rallegrarti troppo! - disse infine. - Io non ci vedo chiaro nella generosità
                  del vecchio e nella sua determinazione di stabilirsi a Torino. Gatta ci cova:
                  quell'allusione alla gita di sua figlia con te ad Ivrea mi sa di mistero. -</p>
               <p>Quando il conte tornò al palazzo trovò il suocero già alzato e di eccellente
                  umore.</p>
               <p>- Che cosa c'è di spettacoli divertenti? - chiese al genero.</p>
               <p>Livio lo guardò stupito, tuttavia rispose:</p>
               <p>- Una compagnia di operette all'<emph rend="italic">Alfieri</emph>.</p>
               <p>- Ebbene, andremo ad ammirarla. -</p>
               <p>Il conte cadeva dalle nuvole.</p>
               <p>Il suocero, così austero, tanto avverso alla società, cambiava ad un tratto di
                  abitudini?</p>
               <p>Il signor Moreno pranzò con appetito, mostrandosi molto allegro, incitando il
                  genero ad imitarlo.</p>
               <p>Quando giunsero all'<emph rend="italic">Alfieri</emph>, il primo atto
                  dell'operetta era quasi al termine.</p>
               <p>I due uomini presero posto nella seconda fila delle poltrone e dovettero passare
                  innanzi ad una bellissima bruna, elegante, con un largo cappello alla moschettiera
                  e grossi brillanti agli orecchi.</p>
               <p>Era Cinzia che, vedendo il suo amante con quel signore, trasalì, perchè comprese
                  che era il suocero del conte.</p>
               <p>Livio non potè trattenere una smorfia vedendo la giovane, e la fissò con uno
                  sguardo corrucciato, che ella ricambiò sdegnosamente.</p>
               <p>Il signor Moreno vide quello occhiate, e quando fu seduto, disse al genero:</p>
               <p>- Hai veduto quella bruna, nella nostra fila?</p>
               <p>- No, - rispose il conte con noncuranza.</p>
               <p>- E una bella donna; ma io conosco di meglio: un bocconcino da re: sedici anni o
                  poco più, capelli neri, alta, ben fatta, occhi da far impazzire.</p>
               <p>- E dove hai trovata questa fenice?</p>
               <p>- Non te lo dirò: è il mio segreto; soltanto non ti nascondo che devo a
                  quell'ammaliatrice la risoluzione di venire a Torino.</p>
               <p>- Tanto meglio! - pensò il conte. - Se egli commette delle follìe, saprà scusare
                  le mie! -</p>
               <p>L'atto era finito, quando un giovane elegantissimo, dall'aria di buontempone, si
                  avvicinò al conte, stendendogli la mano.</p>
               <p>- Buona sera, Livio: vieni stanotte al circolo?</p>
               <p>- No, - rispose bruscamente il conte, toccando appena la mano del giovane.</p>
               <p>Ma questi non si sgomentò, e senza badare che l'amico era in compagnia di un
                  altro:</p>
               <p>- Dimmi, è vero che hai lasciato Cinzia? - chiese.</p>
               <p>Il conte, stizzito, chiese:</p>
               <p>- Chi è Cinzia? Non la conosco.</p>
               <p>- Ah! ah! si vede che sei in collera con lei. Ma scommetto che stasera rifarete la
                  pace: non per niente l'hai seguita al teatro; guardala, com'è bella, con quel
                  cappellone alla moschettiera!</p>
               <p>- Ti dico che sei pazzo! Non so di chi tu voglia parlare! -</p>
               <p>L'altro divenne subito serio, e togliendosi il cappello, con un'aria fra comica e
                  sprezzante:</p>
               <p>- Scusate! - disse.</p>
               <p>E andò a sedere vicino a Cinzia.</p>
               <p>Livio, livido di rabbia, si volse al suocero:</p>
               <p>- È un imbecille, quel giovanotto!</p>
               <p>- Perchè? - rispose calmo il signor Moreno. - Ti ha fatto delle domande
                  naturalissime, e tu non dovevi prenderti soggezione di me e rispondere la verità.
                  Io compatisco le debolezze altrui.</p>
               <p>- Ti assicuro che colui si è ingannato: io non conosco quella donna.</p>
               <p>- Meglio così! -</p>
               <p>E siccome l'orchestra aveva sonate le prime battute del secondo atto e il telone
                  si era alzato, il signor Moreno si occupò a guardare la scena.</p>
               <p>Il conte e il suocero tornarono al palazzo insieme.</p>
               <p>Il signor Moreno si ritirò nel suo appartamento.</p>
               <p>Il conte, invece di coricarsi, era uscito novamente per recarsi ad un circolo,
                  dove si giuocava tutta la notte.</p>
               <p>Ma non era il giuoco che ve lo attirava: voleva trovare l'amico che aveva osato
                  parlargli di Cinzia in faccia al suocero.</p>
               <p>La sua presenza al circolo fu accolta da esclamazioni di gioia, ed il primo che il
                  conte si vide dinanzi fu appunto il giovane che cercava.</p>
               <p>Allora, squadrandolo da capo a piedi:</p>
               <p>- Chi ti ha dato il diritto - disse - di farmi stasera quelle stupide domande al
                  teatro?</p>
               <p>- Il diritto me lo sono arrogato io, - rispose l'altro - perchè credevo di
                  rivolgermi al compagno che si era compiaciuto altra volta di raccontarmi le sue
                  avventure amorose e non mi aveva nascosta la sua relazione con Cinzia, relazione
                  che tutti conoscono, me ne appello a questi signori.</p>
               <p>- Ma questi signori ti diranno pure che bisogna essere imbecilli per venire a
                  interrogarmi su tale relazione mentre mi trovavo in compagnia di mio suocero.
                  -</p>
               <p>Un sonoro scoppio di risa risonò da tutte le parti. Il giovane rimase
                  scombussolato, e con l'accento del più sincero cordoglio:</p>
               <p>- Scusami, amico; - disse - ti assicuro che se avessi potuto immaginare che quel
                  signore era in tua compagnia, non ti avrei rivolte quelle domande stupide, come
                  ben dici. Ma io ti credevo solo, e supponevo che per semplice dispetto tu non
                  fossi vicino a Cinzia. -</p>
               <p>Livio parve esitare un istante, poi sorrise, e stendendo la mano al giovane:</p>
               <p>- Accetto le scuse, - esclamò - e non ne parliamo più! -</p>
               <p>Quella notte giocò, e la fortuna gli fu favorevole.</p>
               <p>Quando abbandonò il suo posto per tornare a casa, aveva trentamila lire di
                  più.</p>
               <p>La mattina seguente, alzatosi verso le nove, seppe che il suocero era già uscito.
                  Il vecchio tornò a mezzogiorno. Sembrava molto contento.</p>
               <p>Il conte fu proprio persuaso che il signor Moreno ignorasse totalmente la sua
                  condotta verso la moglie, e nella sua fatuità credette che Bianca avesse spinto il
                  padre a recarsi a Torino per potere, col suo mezzo, riconciliarsi con lui.</p>
               <p>Per cui, quando il suocero gli chiese se voleva accompagnarlo alla tenuta, accettò
                  con entusiasmo.</p>
               <p>Si sentiva quasi felice all'idea di riavvicinarsi alla moglie.</p>
               <p>Avvertì con un biglietto Cinzia della sua assenza di qualche giorno e partì col
                  signor Moreno.</p>
               <p>Quando arrivarono al castello, Bianca abbracciò il padre, quindi porse la mano al
                  conte. Ma quella mano era così fredda, che gli fece capire come egli avesse
                  sperato invano nell'indulgenza di lei.</p>
               <p>Tuttavia, trovandosi più tardi solo con Bianca, assunse un'aria compunta, piena di
                  dolore e mormorò:</p>
               <p>- Signora, la visita improvvisa di vostro padre aveva aperto il mio cuore alla più
                  dolce delle speranze: speravo che per lui, se non per me, avreste dimenticato e
                  perdonato. -</p>
               <p>Ella lo fissò con uno sguardo pieno di disprezzo.</p>
               <p>- Dimenticare, perdonare? - ripetè. - Si può farlo per un uomo onesto che un
                  istante di traviamento ha fatto deviare dalla retta via; ma per voi che avete
                  mentito sempre, per voi che, calpestando ogni riserbo, aveste perfino la temerità
                  di presentare come vostra moglie una sgualdrina non può esservi nel mio cuore che
                  odio e repulsione. Evitate dunque di avvicinarmi se non volete che io mi ribelli e
                  vi schiacci! -</p>
               <p>E voltategli le spalle, lasciò il conte quasi fuori di sè dalla rabbia.</p>
               <p>- Me la pagherà! - pensò, stringendo i pugni.</p>
               <p>E uscito dalla tenuta per non incontrarsi in quel momento col signor Moreno,
                  diresse i suoi passi verso la villa del marchese Passiflora. Immerso nei suoi
                  pensieri, il conte camminava con la testa china, quando una voce ironica lo fece
                  trasalire. Era il marchese Passiflora.</p>
               <p>- Sempre pensieroso, sempre innamorato! - diceva.</p>
               <p>E stendendo la mano a Livio:</p>
               <p>- Ti sei dunque deciso a venire un po' in campagna? - soggiunse ridendo.</p>
               <p>Il conte si era rasserenato.</p>
               <p>- Sono venuto a riprendere la contessa, - rispose. - Ma ti assicuro che, sebbene
                  giunto da poche ore, sono già annoiato. -</p>
               <p>Il marchese Passiflora lo prese a braccetto.</p>
               <p>- Capisco, birbante, rimpiangi Cinzia! Ma, bada, è pericoloso lasciar per lungo
                  tempo sola una moglie come la tua. Essa potrebbe fare qualche scappatella, che suo
                  padre non si curerebbe di tenerle dietro.</p>
               <p>- Per parlare così, tu devi sapere qualche cosa; ma bada, io ho troppa fiducia in
                  mia moglie per nutrire il minimo sospetto contro lei, tanto più se fatto nascere
                  da un uomo che non può dimenticare di essere stato respinto come marito. -</p>
               <p>Passiflora aveva tolto il suo braccio da quello del conte, e fermatosi su due
                  piedi lo guardò fisso, seriamente.</p>
               <p>- È vero; - rispose - non posso dimenticare il rifiuto di quella giovinetta che mi
                  avrebbe reso felice, come ho l'orgoglio di credere che sarei stato per lei il
                  migliore dei mariti, e fremo pensando che quella felicità è toccata a te, che eri
                  meno degno di ottenerla.</p>
               <p>- Marchese!</p>
               <p>- Non ti alterare, è la verità! Non credo di offenderti, perchè so quanto vali.
                  Però il tuo trionfo non è durato a lungo. -</p>
               <p>Il conte impallidì.</p>
               <p>- Che ne sai tu?</p>
               <p>- Più di quello che credi, perchè tu e Bianca, da quel tempo, mi siete sempre
                  stati a cuore. Essa non ha tardato a scoprire che il suo prescelto non valeva il
                  rifiutato; e per consolarsi di veder distrutta la sua cara illusione, è andata in
                  cerca di un altro. -</p>
               <p>Il conte gettò un grido di furore.</p>
               <p>- Marchese, voi insultate mia moglie e me ne renderete conto!</p>
               <p>- Quando vorrete, mio caro! - rispose senza scomporsi il marchese. - La contessa
                  almeno mi sarà grata di averla sbarazzata di voi.</p>
               <p>- Non so che mi tenga dallo schiaffeggiarvi! -</p>
               <p>Passiflora si mise a ridere.</p>
               <p>- Ve lo dirò io, conte: la paura. Perchè voi siete audace soltanto con le donne,
                  di cui sapete benissimo sbarazzarvi quando ne siete stanco. -</p>
               <p>Queste ultime parole, dette a caso, ebbero un effetto fulminante sul conte. Egli
                  indietreggiò livido, barcollante.</p>
               <p>Passiflora rideva sempre.</p>
               <p>- Vedete, caro conte, - soggiunse - che ho còlto nel segno. Ma rinfrancatevi, io
                  non ho alcuna volontà di battermi con voi: lo farei soltanto se vostra moglie
                  chiedesse il mio appoggio. Sfortunatamente Bianca mi odia, perchè mi crede vostro
                  amico, mi giudica forse alla stessa stregua, e va in cerca di un puro ideale.
                  -</p>
               <p>Il conte, furente, si riavvicinò al marchese.</p>
               <p>- Voi vorreste farmi credere che mia moglie ha un amante; - disse con voce
                  alterata - ma non ci riuscirete.</p>
               <p>- Ne sono persuaso, - rispose il marchese con oltraggiosa disinvoltura. - Da
                  questo lato vi torna più comodo fare il sordo. -</p>
               <p>Gli voltò le spalle e si allontanò.</p>
               <p>Livio ristette immobile, finchè non lo vide sparire fra un gruppo di alberi.
                  Tuttavia mai il suo orgoglio aveva tanto sanguinato. Era stato insultato dal
                  marchese, che forse narrerebbe la scena gettando il ridicolo su lui!</p>
               <p>Sua moglie aveva un amante?</p>
               <p>- Lo saprò, - disse con la gola stretta.</p>
            </div>
            <div type="chapter" n="18" xml:id="IT1901020018">
               <head>VI.</head>
               <p>Mentre si svolgevano queste scene, Fabio scontava il suo delitto in prigione,
                  rassegnato al suo destino. Egli lavorava nell'amministrazione delle carceri, dove
                  sono ammessi i detenuti di ottima condotta, e così le sue giornate, sebbene
                  monotone, trascorrevano abbastanza presto.</p>
               <p>Le notti erano terribili: nel silenzio della cella, Fabio si abbandonava a
                  spaventevoli scoppi di dolore, di collera, di disperazione. Rivedeva la sua
                  vittima, ricostruiva l'orribile scena di quella notte, si contorceva sotto accessi
                  di convulsioni, fino a che cadeva inerte sul giaciglio ed un sonno pesante
                  scendeva a lenire i suoi rimorsi, i suoi dolori.</p>
               <p>Poi, a poco a poco, anche quegli accessi si calmarono e le sue notti furono meno
                  agitate.</p>
               <p>Quando pensava a Ilda, gli sembrava che tutto il sangue gli affluisse al cuore con
                  violenza, trovava in sè un tesoro di energia sublime che gli faceva dimenticare il
                  luogo dove si trovava, quanto era accaduto.</p>
               <p>Ah! se avesse potuto dire almeno a lei...!</p>
               <p>Ma no, egli avrebbe taciuto sempre: era necessario, lo doveva: una morta
                  gliel'aveva imposto.</p>
               <p>Fabio parlava pochissimo coi suoi compagni di carcere, ma si mostrava così buono
                  con tutti, che nessuno nutriva astio contro lui.</p>
               <p>I giorni, i mesi scorrevano.</p>
               <p>Per Natale quasi tutti i prigionieri ricevono qualche regalo.</p>
               <p>A Fabio pervennero diversi doni della fidanzata, del suo principale, e alcuni doni
                  anonimi, ma che egli doveva ben sapere da chi gli pervenivano.</p>
               <p>Libri, oggetti, dolci, erano stati prima minutamente visitati, ma i pochi
                  biglietti che li accompagnavano potevano essere consegnati al prigioniero.</p>
               <p>Quello di Ilda diceva:</p>
               <p>«Coraggio e speranza in Dio: lavoro per te, non ti dimentico, ti sono sempre
                  vicina col cuore.»</p>
               <p>Il suo principale gli scrisse, inviandogli una scatola di dolci squisiti:</p>
               <p>«Perchè tu veda che non sei dimenticato. Buon Natale!»</p>
               <p>E «Buon Natale!» stampato, ripeteva l'invio dei doni anonimi.</p>
               <p>Fabio pianse di gioia; distribuì i dolci fra i suoi compagni; per sè tenne
                  soltanto un libro rilegato, <title rend="italic">Le mie prigioni</title> di Silvio
                  Pellico. Si mise sul cuore il biglietto di Ilda.</p>
               <p>Quella notte egli si addormentò col sorriso sulle labbra.</p>
               <p>Il giorno dopo, all'ora della ricreazione, incominciò la lettura delle <title rend="italic">Mie prigioni</title>.</p>
               <p>Aveva già percorse alcune pagine, quando sussultò.</p>
               <p>Nelle interlinee di un foglio vi erano scritte delle parole in un carattere
                  minutissimo.</p>
               <p>Lo scritto diceva:</p>
               <p>«Tu hai presunto troppo della fedeltà di Ilda: essa ha un amante che le ha
                  regalato una palazzina, carrozza e cavalli ed è diventata una delle mantenute più
                  in voga.</p>
               <p>«Ilda ha sprezzato l'appoggio del sincero amico che tu le lasciasti, ha riso di
                  lui, l'ha perfino minacciato, sperando di farlo tacere. Ma ho voluto avvertirti, a
                  costo di tutto, perchè mi si strazia il cuore nel vederti così ingannato. Io
                  continuerò a vegliare su lei, e qualunque cosa succeda ti avvertirò. Intanto, se
                  puoi, dimenticala: essa è indegna di te.</p>
               <p>«Tu hai avuto troppa fiducia in lei.»</p>
               <p>Fabio rimase come stupidito.</p>
               <p>Chiuse il libro e dopo poco tornò al lavoro, che disimpegnò macchinalmente.</p>
               <p>Quella sera, gettatosi bocconi sul pagliericcio, scoppiò in singhiozzi.</p>
               <p>Tradito, tradito da lei, che il giorno prima gli aveva scritto quel biglietto che
                  teneva sul cuore.</p>
               <p>Eppure l'uomo che aveva vergate quelle parole, il conte Livio, il suo protettore,
                  non poteva ingannarlo!</p>
               <p>Ma perchè Ilda gli scriveva: «Coraggio e speranza in Dio: lavoro per te, non ti
                  dimentico, ti sono sempre vicina col cuore»?</p>
               <p>Per alcuni giorni Fabio ebbe nuovamente accessi di disperazione che sembrava
                  dovessero renderlo pazzo; poi, un senso di stanchezza lo colse, ed egli continuò
                  ad eseguire macchinalmente il suo lavoro; ma era pallido, accasciato.</p>
               <p>Per certo se il conte lo avesse veduto in quei giorni, avrebbe pensato che Fabio
                  non uscirebbe più da quel carcere che cadavere.</p>
               <p>Ma anche Livio non si trovava sopra un letto di rose!</p>
               <p>Dopo la scena avvenuta col marchese Passiflora, il conte nascose il suo
                  avvilimento e ingoiò tutto l'amaro versatogli dal marchese, col pensiero di
                  vendicarsi un momento o l'altro di lui.</p>
               <p>Intanto il signor Moreno tutto disponeva per la propria partenza.</p>
               <p>- Ora sono tranquilla! - disse la buona Celia alla sua cara padrona. - Lei non ha
                  più nulla da temere. Con suo padre vicino, il conte si guarderà bene dal recarle
                  un dispiacere.</p>
               <p>- È vero; - rispose Bianca - ma d'ora innanzi non mi sarà più concesso di vedere
                  Aldo ed abbracciare quella bambina: l'ho promesso a mio padre, e manterrò la mia
                  promessa fino a quando il conte non verrà smascherato e tutto sarà finito fra
                  noi.</p>
               <p>- Ma lei può scrivere al giovane ed avere notizie della bambina.</p>
               <p>- Questo sì; se il babbo me l'avesse proibito, ne sarei morta. -</p>
               <p>Il conte conservava la sua perfetta disinvoltura dinanzi al suocero e sembrava il
                  migliore dei mariti.</p>
               <p>Al loro arrivo a Torino, il signor Moreno si stabilì nel suo appartamento,
                  perfettamente libero, dove poteva tenere presso di sè Lucia ed il suo fidato
                  cameriere. Egli fece fare una porticina segreta che metteva in comunicazione le
                  sue stanze con quelle della figlia.</p>
               <p>Al conte Livio fu nascosta l'esistenza di quella porticina.</p>
               <p>Incominciava il dicembre.</p>
               <p>Verso le quattro, i portici erano affollati.</p>
               <p>Un giorno Livio, con alcuni amici, si era diretto verso Baratti.... Camminavano
                  chiacchierando, ridendo, ammirando le belle che passavano loro vicino.</p>
               <p>Dinanzi alla confetteria Baratti si fermarono in gruppo. In quel momento uno dei
                  compagni di Livio disse ad alta voce: - Ecco la <emph rend="italic">Cleo</emph>.
                  Fortunato il mortale che la possiede! -</p>
               <p>Livio si volse e rimase trasecolato. La giovane che il suo compagno aveva chiamata
                  Cleo era Ilda, la fidanzata di Fabio, la fanciulla che avrebbe voluto far sua a
                  costo di un delitto.</p>
               <p>Ella appariva di una bellezza maravigliosa, vestita con eleganza suprema. Sotto il
                  largo cappello a piume, i capelli nerissimi, divisi sulla fronte, le scendevano
                  fino agli orecchi, ai quali scintillavano due brillanti di una grossezza
                  straordinaria. Nulla di più voluttuoso del pallore del suo volto, dei suoi occhi
                  bistrati, color verde-mare. Le labbra provocanti, di un rosso acceso, mettevano in
                  mostra, nel sorriso, denti di una bianchezza lattea.</p>
               <p>Passò altera dinanzi al gruppo dei giovani, entrò da Baratti e non tardò ad
                  uscirne, tenendo fra le dita inguantate un pacco di caramelle. Sali in un superbo
                  coupè a due cavalli, che attendeva fuori dei portici.</p>
               <p>Tutto ciò era avvenuto in così breve tempo, che il conte credette di essere
                  vittima di un'allucinazione, nè si scosse che quando Ilda si fu allontanata.</p>
               <p>Allora si volse vivamente al compagno chiedendogli:</p>
               <p>- Chi è quella Cleo? Che fa? Come la conosci?</p>
               <p>- Ih! ih! quante domande! - rispose l'altro ridendo. - Ti ha dunque subito
                  stregato, la bella ammaliatrice? Essa è mantenuta da un milionario incognito. Già
                  da un mese frequenta i ritrovi eleganti, e so che molti vanno pazzi per lei, ma
                  inutilmente. Il suo Creso, che qualcuno dice sia un russo, ha acquistato per lei
                  una palazzina stupenda. La giovane ha preso il nome di Cleo, perchè per l'addietro
                  fu protagonista di un dramma da Corte d'Assise. -</p>
               <p>Il conte aveva il cervello in fiamme; i suoi occhi lanciavano foschi lampi.</p>
               <p>Ilda si era presa giuoco di lui!</p>
               <p>Ilda era l'amante di un altro, mentre egli, per averla, avrebbe dato la vita!</p>
               <p>E Fabio ignorava tutto, passava i suoi giorni fiducioso nella fedeltà della
                  fanciulla che l'aveva difeso con tanta passione!</p>
               <p>Ma egli l'avrebbe avvertito, anche per dargli così un colpo terribile, forse
                  mortale. Sbarazzarsi di quell'uomo, il cui pensiero lo tormentava ogni notte,
                  impadronirsi di Ilda, era in quell'istante il suo desiderio unico.</p>
               <p>Come fare?</p>
               <p>Dopo avere a lungo pensato, si recò quella stessa sera a casa di Cinzia.</p>
               <p>L'ex ballerina ed il conte si erano nuovamente divisi con tacito accordo: Cinzia,
                  ripresa la propria libertà, si era stabilita a Torino, ed un negoziante di cereali
                  aveva preso il posto di Livio. Però fra il conte e Cinzia rimaneva un'apparenza di
                  amicizia: avevano stabilito che entrambi, all'occasione, si sarebbero
                  scambievolmente aiutati.</p>
               <p>Livio trovò la giovane a casa e sola.</p>
               <p>Ella stava cenando, e veduta alla luce del gas, appariva seducentissima nell'abito
                  rosa.</p>
               <p>- Che buon vento ti guida? - chiese stendendo la mano al conte.</p>
               <p>- Vorrei sapere se conosci una certa Cleo. -</p>
               <p>Cinzia fece un brusco movimento, guardò il conte con occhi fiammeggianti.</p>
               <p>- Se la conosco? - proruppe con accento d'odio. - È una mia rivale! Quando
                  m'incontra mi guarda con aria di sfida, sorride con disprezzo.... Ah! se potessi
                  schiacciarla! -</p>
               <p>Livio era ritornato calmo.</p>
               <p>- Te ne darò i mezzi io, - disse.</p>
               <p>- Se tu farai questo, - esclamò Cinzia con voce carezzevole - io ti obbedirò come
                  una schiava! -</p>
               <p>Il conte, fissando i suoi occhi in quelli di lei, disse con voce bassa e
                  fremente:</p>
               <p>- Ebbene, ascoltami.... -</p>
            </div>
            <div type="chapter" n="19" xml:id="IT1901020019">
               <head>VII.</head>
               <p>Quando Ilda tornò a Torino, dopo essersi trattenuta due giorni alla tenuta di
                  Bianca, non sembrava più la stessa di quando era partita.</p>
               <p>Un raggio di gioia brillava nei suoi occhi e dimostrava il suo contento. Dopo
                  tante angosce, Ilda sentiva nel suo cuore alitare le più soavi speranze.</p>
               <p>Ella aveva trovato due buone creature che si sarebbero unite a lei per smascherare
                  il conte, punirlo se era il vero colpevole, dischiudere, se possibile, le porte
                  del carcere all'infelice che si sacrificava.</p>
               <p>Ilda aveva discusso molto col signor Moreno circa gli strani rapporti fra il conte
                  e Fabio. Per certo fra loro esisteva un misterioso legame, che aveva reso l'uno lo
                  schiavo sommesso dell'altro. Ma come scoprire tale mistero, che sarebbe la chiave
                  di tutto?</p>
               <p>La giovane sperava di riuscirvi.</p>
               <p>Con Bianca ed il signor Moreno avevano ideato un piano per conseguire l'intento
                  desiderato.</p>
               <p>Ilda, col fine discernimento della donna, aveva indovinato il puro amore di Bianca
                  per lo studente Aldo, e pensava che quei due erano degni l'uno dell'altra.</p>
               <p>- Se non ci fosse il conte! - diceva fra sè e sè.</p>
               <p>Quella sera Ilda, a tarda ora, si recò a bussare alla soffitta di Aldo.</p>
               <p>Il giovane stava studiando.</p>
               <p>Tuttavia aprì. La vista di quella giovane, che egli aveva appena intraveduta due
                  volte nel corridoio, lo sorprese.</p>
               <p>- Che desidera, signorina?</p>
               <p>- Ho una lettera da consegnarle. -</p>
               <p>L'aveva tratta dal corsetto e gliela porse.</p>
               <p>Il giovane riconobbe subito la calligrafia di Bianca.</p>
               <p>- Entri; si accomodi, la prego! - disse con premura.</p>
               <p>Aldo si assorbì nella sua lettura. La contessa gli faceva parte di tutto quanto
                  era accaduto in quei giorni: della comparsa di Ilda, del colloquio con lei,
                  dell'apparizione improvvisa del signor Moreno, del perdono di lui, e di tutto
                  quanto avevano combinato insieme con la fidanzata di Fabio.</p>
               <p>«Noi saremo separati per lungo tempo, mio caro Aldo,» terminava la lettera «ma le
                  nostre anime non si divideranno mai. L'avvenire sarà forse migliore del passato.
                  Mettiti ad intera disposizione di Ilda: essa ti dirà qual parte dovrai assumere in
                  ciò che abbiamo ideato; accettala, te ne prego. Ilda stessa ti presenterà a mio
                  padre: ubbidiscilo in tutto e ti troverai contento.»</p>
               <p>Lo studente, terminata la lettura, alzò gli occhi su Ilda con tenerezza, e con
                  accento familiare:</p>
               <p>- Siete voi, - disse - la fidanzata dell'uomo che assassinò la povera Giulietta?
                  -</p>
               <p>Ilda rispose, grave:</p>
               <p>- Sono io; ma per certo non mi avreste riconosciuta sotto questo travestimento. È
                  stato necessario per venir ad abitare nella camera dell'assassinata.</p>
               <p>- Avete avuto tanto coraggio?</p>
               <p>- Il mio amore per Fabio mi ha dato la forza e l'energia di tentar tutto per
                  scoprire la verità.</p>
               <p>- Sospettate il conte Rossano?</p>
               <p>- Sì.</p>
               <p>- Ma l'assassinio fu veramente compiuto dal vostro fidanzato.</p>
               <p>- Il conte fu senza dubbio l'istigatore. -</p>
               <p>Aldo era pensieroso.</p>
               <p>- Perchè non faceste il nome di lui all'udienza?</p>
               <p>- Fabio me l'aveva proibito.</p>
               <p>Lo studente trasalì.</p>
               <p>- Come? -</p>
               <p>La giovane raccontò dei rapporti del suo fidanzato col conte, come questi passasse
                  per un benefattore, e si diffuse sulla riconoscenza di Fabio verso quell'uomo.</p>
               <p>Parlò quindi dell'offerte fattele dal conte quando il giovane fu condannato, della
                  fuga di lei, della sua scoperta il giorno in cui si era recata ad Ivrea, di tutto
                  ciò che aveva raccontato a Bianca.</p>
               <p>- Continuerete ad abitare la soffitta della povera Giulietta? - chiese Aldo,
                  quando essa ebbe finito di parlare.</p>
               <p>- Sì, ma vi farò le mie apparizioni di quando in quando, dovendo d'ora innanzi
                  vivere altrove. -</p>
               <p>I due s'intrattennero ancora a lungo.</p>
               <p>Quella sera Ilda rientrata nella sua soffitta dopo la mezzanotte, prima di
                  coricarsi pregò fervorosamente, chiedendo a Dio di sostenerla nella lotta che
                  stava per intraprendere.</p>
               <p>Quindici giorni dopo, sotto il nome di Cleo, essa prendeva possesso di una
                  elegantissima palazzina, acquistata a suo nome dal signor Moreno.</p>
               <p>Tutti parlavano della eleganza, del lusso della nuova stella.</p>
               <p>Ogni sera la giovane scriveva un minuto ragguaglio di tutti gli avvenimenti della
                  giornata, una specie di diario che veniva segretamente inviato a Bianca.</p>
               <p>Il giorno del suo incontro col conte Livio davanti alla pasticceria Baratti, Ilda
                  tornò a casa agitata.</p>
               <p>Finalmente la lotta comincerebbe ed ella vi si apprestava con energia.</p>
               <p>La sera stessa il signor Moreno si recò da lei ed ebbero un lungo colloquio
                  insieme.</p>
               <p>Ilda, fino dai primi giorni della sua nuova esistenza, si era incontrata con
                  Cinzia, e la fissò con uno sguardo pieno di disprezzo o di sfida.</p>
               <p>Due giorni dopo l'incontro di Livio, Ilda se ne stava nel suo salotto, allorchè
                  una cameriera le consegnò il biglietto di un visitatore.</p>
               <p>Ilda lesse: «Conte Livio Rossano.»</p>
               <p>- Introducilo subito nel salotto rosa, - disse alla cameriera.</p>
               <p>Ilda indossava un abito da casa che le stava a meraviglia. Aveva i capelli
                  negligentemente annodati e trattenuti da un pettine di brillanti.</p>
               <p>Ella passò nel salotto, dove, in attesa di lei, il conte, pallido come un
                  cadavere, esaminava lo splendore di quella stanza, un gioiello di buon gusto.</p>
               <p>Sentendo aprire un uscio, si volse e rattenne a stento un grido di
                  ammirazione.</p>
               <p>Ilda appariva calma, sorridente.</p>
               <p>- Quale sorpresa, caro conte! - esclamò.</p>
               <p>- Che volete! Ho desiderato di accertarmi co' miei occhi se la Cleo che fa tanto
                  parlare di sè a Torino eravate proprio voi, Ilda. Non volevo crederci.... mi
                  pareva impossibile. Ma, disgraziata fanciulla, avete dunque dimenticato il povero
                  Fabio, che per voi ha commesso un delitto? -</p>
               <p>Ilda si sdraiò su di una poltrona con atto civettuolo.</p>
               <p>Rideva, mostrando i denti bianchissimi.</p>
               <p>- Conte, smettete le prediche: le detesto. E poi, come potete farvi il difensore
                  della virtù dopo le confidenze da voi fatte alla sedicente contessa che era in
                  vostra compagnia in un albergo di Ivrea? -</p>
               <p>Il conte rimase a bocca aperta dallo stupore.</p>
               <p>- Orsù, giuochiamo a carte scoperte! - proseguì Ilda. - Non è lo scrupolo per il
                  condannato che vi ha condotto da me, sibbene il dispetto di perdere la preda che
                  agognavate. -</p>
               <p>Livio era in preda ad una grande confusione.</p>
               <p>La giovane continuava a ridere.</p>
               <p>- Osereste negare? - domandò.</p>
               <p>- Ebbene, no, non lo nego! - rispose risoluto il conte. - E, se avete udite le mie
                  confidenze, saprete fino a qual punto vi ami.</p>
               <p>- Al punto di commettere voi pure un delitto.... Ah! ah!</p>
               <p>- Non ridete così; se sapeste che male mi fate! Potevo io mai pensare che voi,
                  così onesta, che respingevate ogni mia proposta, che fuggiste da me....</p>
               <p>- Non ne indovinaste la cagione? - interruppe Ilda.</p>
               <p>- No; ditela, ditela, ve ne prego! -</p>
               <p>Ella inclinò vezzosamente la testa, ed i suoi occhi presero un'espressione di
                  languore.</p>
               <p>- Io avevo indovinato il vostro amore; - esclamò - capivo che la condanna di Fabio
                  aveva fatto nascere nel vostro cuore un'insensata speranza....</p>
               <p>- Perchè insensata?</p>
               <p>- Perchè mai mi sarei data al protettore del mio fidanzato! Voi siete l'unico uomo
                  che non avrebbe mai potuto trionfare di me.</p>
               <p>- E me lo dite con tanta franchezza?</p>
               <p>- Perchè mentire? Veramente io avevo risoluto di restar fedele a Fabio, ma dopo
                  alcuni mesi di lotta con la miseria, vedendomi disprezzata dalla società che mi
                  riteneva forse complice del condannato, convinta infine che Fabio era veramente
                  colpevole, decisi di prendermi una rivincita su quelli stessi che mi
                  disprezzavano, e siccome trovai, viaggiando, un'ottima occasione, non me la
                  lasciai sfuggire. Come vedete, il mio protettore ha fatto le cose in grande. -</p>
               <p>Una collera tremenda contraeva il volto di Livio.</p>
               <p>- E se io ne avvertissi Fabio? -</p>
               <p>Ilda alzò con disprezzo le spalle.</p>
               <p>- Che m'importa? Io mi godrò la vita tuttavia!</p>
               <p>- Ilda, io non dirò nulla, ve lo prometto, Fabio ignorerà tutto, ma voi non sarete
                  crudele con me. -</p>
               <p>Volle prenderle una mano, ma la giovane la ritrasse vivamente.</p>
               <p>- Giù le zampe, caro mio; se volete che continui a ricevervi e che la mia
                  accoglienza sia amichevole, dovete stare al vostro posto, altrimenti, se verrete
                  un'altra volta, troverete l'uscio chiuso.</p>
               <p>- Io non metterò più piede nella casa di un altro.</p>
               <p>- Questa è casa mia, sapete! - disse con alterezza Ilda. - Il mio protettore me
                  l'ha regalata: potete mettervi a suo pari?</p>
               <p>- Sì, che lo posso! - gridò il conte. - Datemi una sola speranza, ed io metto ai
                  vostri piedi tutte le mie ricchezze. -</p>
               <p>Ilda l'interruppe con uno scroscio di risa.</p>
               <p>- Le vostre ricchezze? - soggiunse. - Dimenticate, conte, di aver detto alla
                  vostra sedicente contessa che vi trovavate al verde, che avevate bisogno di denaro
                  per aver perduto duecentomila lire al giuoco ed impegnata la rendita di sei mesi?
                  E minacciavate la vera contessa, che fortunatamente non poteva sentirvi, se non
                  acconsentiva a pagare i vostri debiti! -</p>
               <p>Il conte era livido.</p>
               <p>- Ma dove eravate, voi, per sapere tutto questo?</p>
               <p>- Accanto alla vostra tavola, dove voi pranzavate in compagnia della sedicente
                  contessa. Oh! voi credevate che nessuno, lì, capisse il francese; ma c'ero io, e
                  udii tutto. -</p>
               <p>Il conte fremeva, ma Ilda era così adorabile, così provocante, che egli perdeva la
                  testa.</p>
               <p>- Ilda, abbiate pietà di me! - balbettò.</p>
               <p>- Se vi sentisse Cinzia.... -</p>
               <p>E divenendo seria:</p>
               <p>- È inutile, - disse. - Forse, se non foste stato il protettore di Fabio, avrei
                  potuto amarvi.</p>
               <p>- Io rinnego il mio protetto dal momento che si è reso indegno di me, - diss'egli
                  con voce ansante.</p>
               <p>Ilda conservò il suo sorriso.</p>
               <p>- Che m'importa, adesso? - esclamò. - Io non sono libera, e, quand'anche lo fossi,
                  vi fuggirei egualmente. -</p>
               <p>E stesa la mano ad un bottone del campanello, lo premè nervosamente.</p>
               <p>Prima che il conte avesse il tempo di rispondere, una cameriera apparve.</p>
               <p>Ilda era già in piedi, e con la massima disinvoltura:</p>
               <p>- Accompagna il signor conte, - disse. - Ah! dimenticavo avvertirvi che il giovedì
                  sera ricevo gli amici; si fa un po' di musica, poi si cena. Sarete il benvenuto.
                  -</p>
               <p>Il conte era stordito.</p>
               <p>- Non mancherò, - rispose macchinalmente.</p>
               <p>E seguì la cameriera, tutto fremente d'ira.</p>
               <p>Appena in istrada si disse:</p>
               <p>- Ilda si prende giuoco di me e di Fabio, che aveva piena fiducia in lei! Ma io
                  l'avvertirò. -</p>
               <p>Poi soggiunse con accento più cupo:</p>
               <p>- Voglio conoscere il nababbo che la mantiene, ed agirò contro di lui per avere
                  Ilda nelle mie mani. -</p>
            </div>
            <div type="chapter" n="20" xml:id="IT1901020020">
               <head>VIII.</head>
               <p>Il marchese Passiflora non era ancora soddisfatto della lezione data a Livio: egli
                  avrebbe voluto torturarlo, come egli era stato torturato, respinto da Bianca per
                  la seconda volta.</p>
               <p>Il marchese era quasi sicuro che la contessa avesse qualche intrigo. Ma come
                  scoprirlo?</p>
               <p>Passiflora aveva un cameriere intelligente, fedele, del quale poteva fidarsi.</p>
               <p>Pensò di servirsene per il suo intento.</p>
               <p>- Pietro, - gli disse - voglio darti una missione di fiducia.</p>
               <p>- Mi comandi, signor marchese.</p>
               <p>- Devi mettere a prova tutta la tua sagacia per scoprire il segreto di una
                  signora.</p>
               <p>- Mi dica di chi si tratta, e stia tranquillo che fra pochi giorni saprò dirle
                  tutto quanto riguarda quella signora.</p>
               <p>- Quella signora si chiama la contessa Bianca Rossano, ed abita verso il corso
                  Palestro.</p>
               <p>- Conosco il palazzo.</p>
               <p>- Meglio così. Quando ti metterai all'opera?</p>
               <p>- Oggi stesso. -</p>
               <p>Passò una settimana, senza risultato.</p>
               <p>Finalmente una sera Pietro disse al padrone:</p>
               <p>- Signor marchese, sono quasi riuscito; ma vi è una piccola difficoltà.</p>
               <p>- Quale? Sentiamo.</p>
               <p>- Ho contratto relazione con una cameriera della contessa, una bella ragazza
                  diciottenne, che mi crede innamorato di lei. Mi sono fatto credere un piccolo
                  possidente, venuto a passare l'inverno a Torino, ed essa è felice. L'ho fatta
                  chiacchierare, ed ho saputo che la contessa ha l'appartamento separato da quello
                  del marito. In casa abita anche il padre della signora. La contessa si fa
                  unicamente servire dalla cameriera Celia, e nessun'altra che questa l'avvicina. La
                  mia ragazza, che odia Celia e la spia per coglierla in fallo, ha scoperto che due
                  volte alla settimana essa va alla posta a ritirare delle lettere al suo indirizzo,
                  ed ha veduto consegnare quelle lettere alla contessa. -</p>
               <p>Un lampo scaturì dagli occhi di Passiflora.</p>
               <p>- Bisognerebbe impadronirsi di una di quelle lettere! - esclamò.</p>
               <p>- Ci ho pensato anch'io, ma la ragazza non vuole arrischiarsi a ritirarla dalla
                  posta, perchè ormai l'impiegato deve conoscere Celia. -</p>
               <p>Passiflora si era messo a camminare nervosamente per la stanza.</p>
               <p>- Eppure, è necessario avere una di quelle lettere! - disse ad un tratto
                  soffermandosi dinanzi a Pietro. - Cerca, inventa qualche cosa, pur che riesca. Se
                  ti fa duopo spendere del denaro, prendi. -</p>
               <p>Trasse dal portafogli due biglietti da mille e li porse a Pietro, che s'inchinò
                  rispondendo:</p>
               <p>- Farò l'impossibile per servirla. -</p>
               <p>Una settimana dopo Pietro apparve con aria trionfante.</p>
               <p>- Ecco la lettera, signor marchese, ed ancora chiusa. -</p>
               <p>Passiflora l'aprì con diabolica soddisfazione e lesse:</p>
               <quote>
                  <l>«Mia Speranza,</l>
                  <l>«Più i giorni passano, più mi riesce doloroso il vivere separato da te; ma è
                     necessario, per la lotta che si prepara e sarà grave. Abbiamo tutto combinato
                     con Ilda; ma il mio compito non sarà facile come credevo, e il dibattito che ho
                     sostenuto dentro me stesso è stato lungo, doloroso. Pensare che quell'uomo
                     ignobile è tuo marito, è cosa orribile! Credi che ho dovuto lottare non poco
                     per non lasciarmi vincere dallo spirito del male e non commettere un
                     delitto!</l>
                  <l>«Al contrario tuo padre ed Ilda stessa mi destano un tal rispetto, quasi uguale
                     a quello che sento per te. Cari e nobili cuori tutti!</l>
                  <l>«Bianca, quando ritorneranno quei brevi e rapidi istanti passati insieme con la
                        <emph rend="italic">nostra bambina</emph>? Dal giorno che tu sei partita,
                     ella si è fatta triste triste, chiama sempre la sua <emph rend="italic">mammina</emph>. E ieri l'altro, appena mi vide, mi corse incontro gridando:
                        «<emph rend="italic">Babbo</emph>, perchè non hai condotta con te la <emph rend="italic">mamma</emph>?»</l>
                  <l>«Avrei da dirti tante cose, amor mio, ma attendo di scrivertele domani, per
                     poterti anche spiegare meglio la parte che mi sono assunta e che spero di
                     eseguire a maraviglia. Un bacio sulla tua pura fronte, perchè si rassereni e
                     speri.</l>
                  <l>«Aldo.»</l>
               </quote>
               <p>Se un fulmine fosse caduto ai piedi di Passiflora, non gli avrebbe prodotto la
                  terribile commozione che l'agitava dopo quella lettura.</p>
               <p>Ecco perchè Bianca aveva respinto il suo aiuto, la sua protezione! Come si era
                  presa giuoco di lui!</p>
               <p>Ma ormai aveva un'arme nelle mani che poteva servirgli ad attirare Bianca, a
                  piegarla ad ogni sua volontà. Se ella resisteva ancora, se ricusava di venire a
                  patti con lui, egli informerebbe Livio di tutto.</p>
               <p>Così pensando, il marchese si mise a un tavolino e vergò queste righe:</p>
               <quote>
                  <l>«Contessa,</l>
                  <l>«Un grave pericolo minaccia voi e due persone che vi sono care! Aldo e la
                     bambina. Questo pericolo io solo posso scongiurarlo. Vi prego di recarvi senza
                     indugio da me, che per due giorni non mi muoverò da casa per attendervi. Spero
                     che non ricuserete, altrimenti tutto sarebbe perduto.</l>
                  <l>«Passiflora.»</l>
               </quote>
               <p>Aggiunse in un angolo del biglietto il proprio indirizzo colla data, poi lo chiuse
                  in una busta, sulla quale scrisse: «Signora Celia Lari, fermo in posta» come era
                  scritto sulla busta che conteneva la lettera dello studente.</p>
               <p>Ed uscì per impostarla egli stesso.</p>
               <p>Il domani egli disse al suo cameriere che poteva restarsene fuori tutta la
                  giornata, e attese, solo, in casa, che la contessa vi si recasse.</p>
               <p>Fremeva di speranza e d'impazienza.</p>
               <p>A un tratto il suono del campanello lo scosse.</p>
               <p>Corse ad aprire, e subito svanì ogni sua speranza: gli stava dinanzi il signor
                  Moreno.</p>
               <p>- Voi aspettavate mia figlia, - disse - e sono venuto io. Posso entrare?</p>
               <p>- Entrate, - rispose Passiflora con un gesto altero.</p>
               <p>E sollevata egli stesso una portiera, lo fece passare nel salotto, gli offrì una
                  poltrona.</p>
               <p>- Grazie, posso parlare anche in piedi; avremo poco da dirci, - soggiunse in tono
                  risoluto il signor Moreno.</p>
               <p>E guardando bene in faccia il marchese, soggiunse:</p>
               <p>- Che tranello volevate tendere a Bianca col vostro biglietto? -</p>
               <p>Passiflora si fece rosso ed una fiamma cupa brillò nei suoi occhi.</p>
               <p>- Un tranello? - ripetè senza chinare lo sguardo dinanzi a quello del signor
                  Moreno. - Essa ha creduto così? O piuttosto ha voluto far credere a voi,
                  mandandovi al suo posto, di non conoscere le persone che io le nominavo nel mio
                  biglietto? -</p>
               <p>Il signor Moreno rimase calmo.</p>
               <p>- Mia figlia non ha bisogno di usare alcun sotterfugio con suo padre, signor
                  marchese. Io conosco benissimo quelle persone. A voi domando piuttosto come le
                  abbiate conosciute, e soprattutto desidererei sapere perchè la lettera diretta
                  alla contessa era indirizzata ferma in posta alla cameriera Celia. -</p>
               <p>Passiflora fu imprudente.</p>
               <p>Togliendo dal suo portafogli la lettera di Aldo, disse con un sorriso freddo ed
                  ironico:</p>
               <p>- L'ho imparato dall'amante di vostra figlia! -</p>
               <p>Uno schiaffo sonoro piombò sulle guance di Passiflora, seguito da queste
                  parole:</p>
               <p>- Voi siete un miserabile, signor marchese, ed avete compiuto un'azione degna
                  della galera! -</p>
               <p>Passiflora fece l'atto di slanciarsi sul signor Moreno, ma la riflessione lo
                  trattenne.</p>
               <p>- Mi renderete ragione dell'insulto fattomi in casa mia e delle parole
                  pronunziate! - disse con voce fremente.</p>
               <p>- Voi renderete ragione al tribunale di aver trafugato una lettera, facendola
                  ritirare da chi è pronto a testimoniarlo! - ribattè il signor Moreno. - Un uomo
                  d'onore non può battersi con un vile! -</p>
               <p>Passiflora fremeva.</p>
               <p>- Andate pure a denunziarmi; - disse con un sorriso atroce - ma domani tutta
                  Torino saprà che se il conte Rossano è un libertino, sua moglie e suo suocero lo
                  valgono. -</p>
               <p>Con atto violento il signor Moreno l'afferrò per il petto.</p>
               <p>- Datemi quella lettera, o vi schiaccio!</p>
               <p>- Non ve la darò, e siccome voi venite ad aggredirmi in casa mia, io schiaccerò
                  voi! -</p>
               <p>E lottando rabbiosamente cercò di rovesciarlo.</p>
               <p>Allora ebbe luogo fra quei due una lotta feroce. Passiflora, reso forsennato dalla
                  rabbia, cercava invano di abbattere il suo avversario, che, più calmo, tenace,
                  respingeva il suo assalto.</p>
               <p>Ad un tratto un pugno dato da mano maestra piombò come una mazzata sul capo del
                  marchese, lo stese supino a terra.</p>
               <p>Calmo, il signor Moreno tolse al gentiluomo, che sembrava morto, la lettera
                  innocente eppure accusatrice; si riaggiustò gli abiti, si rimise il cappello
                  caduto e se ne andò chiudendosi l'uscio alle spalle.</p>
               <p>A poco a poco il marchese si riebbe e allora un urlo gli sfuggì dalle labbra;</p>
               <p>- Mi vendicherò, mi vendicherò! -</p>
               <p>Mentre Passiflora imprecava come un forsennato, la porta si schiuse e rientrò il
                  cameriere, chiedendo:</p>
               <p>- Sono tornato troppo presto? -</p>
               <p>Passiflora, a quelle parole, a quella vista, non si contenne più. Si slanciò sul
                  disgraziato e lo sbattè contro il muro.</p>
               <p>- Anche tu mi hai giuocato, infame! - esclamò con gli occhi stralunati dal
                  furore.</p>
               <p>Il cameriere tremava come una foglia.</p>
               <p>- Ma io.... signor marchese....</p>
               <p>- Taci, o ti chiudo la bocca per sempre! Sì, tu mi hai rubato il denaro per darlo
                  ad una sgualdrina, che dopo averti consegnato la lettera, è andata a raccontar
                  tutto al suo padrone.</p>
               <p>- Io non so nulla.... sono innocente....</p>
               <p>- Taci! - urlò di nuovo il marchese. - Se tu non le avessi detto il mio nome, io
                  non sarei stato compromesso per causa tua. Via, via.... che non ti veda mai più!
                  -</p>
               <p>Il cameriere si avviò per uscire.</p>
               <p>Ma Passiflora, già ritornato in sè, comprese che nessuno più di quel domestico
                  poteva in quel momento servirlo.</p>
               <p>E con voce cambiata:</p>
               <p>- Fermati! - disse.</p>
               <p>- Oh! signor marchese, adesso la riconosco.... Non potevo credere che lei mi
                  scacciasse così, dopo averla servita sempre fedelmente. Le giuro che io non ho
                  colpa in quanto mi dice, le giuro che io non ho pronunziato il suo nome, e non so
                  come abbiano potuto scoprirlo, ma lo saprò.</p>
               <p>- Tu non farai alcun passo senza mio ordine, e mi obbedirai ciecamente se vuoi
                  rientrare nelle mie grazie. -</p>
               <p>Il cameriere si lasciò cadere sulle ginocchia.</p>
               <p>- Mi comandi, farò tutto quello che lei vorrà, anche se mi comandasse un
                  delitto.</p>
               <p>- Va bene, alzati; domani ti dirò quello che mi aspetto da te: adesso lasciami,
                  vai a prepararmi una tazza di caffè! -</p>
            </div>
            <div type="chapter" n="21" xml:id="IT1901020021">
               <head>IX.</head>
               <p>Era la sera di ricevimento in casa di Cleo, o piuttosto di Ilda. Luce e fiori a
                  rifascio.</p>
               <p>Gli invitati dovevano giungere alle dieci.</p>
               <p>Erano le otto pomeridiane, e nello spogliatoio Ilda stava discorrendo con Aldo,
                  che in abito da società aveva l'aspetto di un principe.</p>
               <p>Anche Ilda era affascinante nell'abito impero, adorna di perle e di brillanti.</p>
               <p>- Siete sicura che egli venga? - chiese il giovane gravemente.</p>
               <p>- Lo vedrete. Quell'uomo non abbandona la preda che agogna. Ma ricordate bene la
                  vostra parte.</p>
               <p>- Credo che il pensiero della contessa basterà a rendermi superiore a me stesso.
                  -</p>
               <p>Ilda guardò l'orologio e mormorò:</p>
               <p>- Il cavaliere Trani dovrebbe già essere qui. -</p>
               <p>In quel momento una cameriera apparve, portando sopra un vassoio d'argento un
                  biglietto da visita.</p>
               <p>- È lui! - esclamò con vivacità Ilda. - Che entri, che entri subito! -</p>
               <p>Il cavaliere Umberto Trani apparve.</p>
               <p>Il magistrato, sorridente, stese la mano alla giovane, dicendo:</p>
               <p>- Vedo con piacere che mi trovo fra conoscenti. Veramente il vostro biglietto
                  firmato Cleo non mi avrebbe fatto sospettare che si trattava di voi. Bravissima!
                  Mi rallegro che non abbiate più quelle idee singolari che conquistarono il
                  pubblico a vostro favore.</p>
               <p>- V'ingannate, signor Trani; - rispose Ilda - quelle idee sussistono sempre, ed è
                  per ciò che mi vedete trasformata nella cortigiana Cleo e che trovate il signor
                  Aldo in mia compagnia. -</p>
               <p>I due uomini si erano stretti scambievolmente la mano, ma alle parole di Ilda il
                  cavalier Trani guardò i due giovani con serietà e stupore.</p>
               <p>- Mi spiegherete...? - disse.</p>
               <p>- Vi ho pregato di venire da me un'ora prima che giungano gli altri invitati
                  appunto per parlarvi liberamente, - rispose Ilda. - Favorite sedere e vi
                  spiegheremo subito tutto. -</p>
               <p>Il magistrato obbedì.</p>
               <p>- Parlerò io, signor Aldo, - soggiunse la giovane volgendosi allo studente, che
                  fece un cenno affermativo. - Voi sapete, signor Trani, come io stia cercando colui
                  che spinse il mio fidanzato a commettere un delitto?</p>
               <p>- E l'avete trovato?</p>
               <p>- Non ancora, ma ho degli indizi. Il signor Aldo, divenuto mio amico, come aiutò
                  in quella notte funesta ad arrestare l'assassino, così mi aiuterà a scoprire colui
                  che armò la mano del disgraziato. Per giungere a tale scopo io, povera commessa,
                  sono divenuta la ricchissima cortigiana Cleo; Aldo, il nobile e povero studente,
                  passerà per l'uomo che mi mantiene. -</p>
               <p>Lo sguardo del magistrato si fissava intensamente su Ilda.</p>
               <p>- Ed i mezzi, chi ve li procura?</p>
               <p>- Il signor Moreno, a nome della contessa Bianca Rossano sua figlia. Essa vuole ad
                  ogni costo scoprire il mistero di quell'assassinio o piuttosto il segreto delle
                  parole pronunziate dell'assassinata appena l'ebbe veduta. -</p>
               <p>Umberto Trani era divenuto pensieroso.</p>
               <p>- Ascoltatemi: - disse - io dovrei distogliervi da tali idee, tanto più che, se
                  riusciste a scoprire più di quello che ho scoperto io, passerei per un magistrato
                  da poco. Ma io ho cuore e coscienza, ed apprezzo il vostro nobile intento; per cui
                  mi unisco a voi, pronto ad aiutarvi in tutto, pronto ad attestare di essermi
                  ingannato, ma ancora in tempo a prendermi una rivincita.</p>
               <p>- Grazie, grazie! - dissero ad un tempo Aldo ed Ilda. - La contessa e noi non
                  dubitammo un istante del vostro appoggio. -</p>
               <p>Umberto sorrise, orgoglioso di quello slancio sincero.</p>
               <p>- Ditemi dunque qual parte mi avete preparata e su chi cadono i vostri
                  sospetti.</p>
               <p>- Su persona che voi conoscete e che vi sembrerà impossibile abbia avuto rapporti
                  coll'assassino: il conte Rossano, - disse Ilda.</p>
               <p>Il magistrato trasalì.</p>
               <p>- Il conte non conosceva Fabio.</p>
               <p>- Fabio stesso lo presentò a me. -</p>
               <p>Umberto Trani divenne agitatissimo.</p>
               <p>- E voi me lo nascondeste?</p>
               <p>- Feci male, ma Fabio me l'aveva imposto; e se ora manco al giuramento fatto al
                  mio fidanzato, è perchè mi sono persuasa che il conte non merita alcun riguardo. E
                  dire che Fabio mi aveva raccomandata a lui. Ah! povero disgraziato! -</p>
               <p>La giovane raccontò al Trani quanto noi già sappiamo e concluse:</p>
               <p>- Del resto, sarà difficile smascherarlo. -</p>
               <p>Essa parlò ancora a lungo, senza che il magistrato la interrompesse.</p>
               <p>Una cameriera venne ad avvertire che i convitati cominciavano a giungere.</p>
               <p>- Bisogna che io prenda il mio posto di padrona di casa, - disse Ilda, volgendosi
                  ai due uomini. - Voi rimanete pure ancora qui. Aldo conosce la casa e saprà
                  indicarvi da quale parte passare quando vorrete fare la vostra comparsa nel
                  salone. A rivederci. -</p>
               <p>Impossibile immaginare casa più ricca ed artistica di quella della bellissima
                  cortigiana: una fila di stanze, splendidamente addobbate, fantasticamente
                  illuminate, nel cui centro un salone circolare, adorno di arazzi. Lì stava la fata
                  del luogo.</p>
               <p>I primi arrivati erano giovani dell'alta società, che accompagnavano due
                  orizzontali assai note.</p>
               <p>Ilda le accolse con un gentile sorriso, e mentre esse si mostravano entusiaste di
                  ciò che vedevano e la coprivano di elogi e di complimenti, la giovane indicò loro
                  di sedere e mosse incontro ad altri venuti.</p>
               <p>Le sale non tardarono ad affollarsi: uomini distinti, alcuni appartenenti alla
                  nobiltà, altri alla finanza, al commercio; non mancavano gli ufficiali, gli
                  artisti, i letterati. Le donne erano in minor numero e sapevano contenersi bene.
                  Ilda nel suo invito prometteva un po' di musica e il ballo; in ultimo la cena
                  chiuderebbe il ricevimento.</p>
               <p>Ilda era la Regina della festa. Sorrideva a tutti, ma guardava impaziente
                  l'entrata del salone, spiando l'arrivo del conte.</p>
               <p>Umberto Trani, che si aggirava pei salotti, si sentì dire a un tratto:</p>
               <p>- Anche voi, severo magistrato, in questo tempio della ricchezza e dell'amore?
                  -</p>
               <p>Si voltò: era il marchese Passiflora, colà condotto da un amico.</p>
               <p>Il magistrato sorrise.</p>
               <p>- Tutti i luoghi sono buoni per me, per studiare i tipi....</p>
               <p>- .... dei delinquenti? - interruppe con uno scroscio di risa il marchese.</p>
               <p>- Perchè no? Chi vi dice che qui non vi sia qualcuno che finisca i suoi giorni in
                  prigione? Anche la padrona di casa fu mia cliente e corse il rischio di essere
                  rinchiusa.</p>
               <p>- Come?</p>
               <p>- Ma sì; la bella Cleo non è altri che Ilda, l'eroina del processo di Fabio
                  Ribera, l'assassino di Giulietta Lovera!</p>
               <p>- Chi la mantiene in questo lusso?</p>
               <p>- Quel giovinetto che ora le sta vicino e le parla: Aldo Pomigliano. -</p>
               <p>Passiflora sussultò.</p>
               <p>- Vi saluto, marchese, - disse il magistrato, che avendo veduto entrare il conte
                  Rossano, subito si diresse verso Ilda.</p>
               <p>La giovane si era seduta al fianco di Aldo e lo guardava con amore.</p>
               <p>Parlavano sommesso e ridevano, non curandosi del pianista che molti ascoltavano in
                  estasi.</p>
               <p>Ilda aveva veduto entrare il conte, che le si avvicinò per salutarla.</p>
               <p>- Vi ringrazio di esser venuto! - diss'ella.</p>
               <p>- Vi ringrazio io di ricevermi, signorina Ilda, - replicò il conte.</p>
               <p>- Chiamatemi Cleo: è adesso il mio nome, quantunque qui conoscano tutti o quasi
                  tutti la mia storia. -</p>
               <p>Aldo, che frattanto fissava la giovane colle sopracciglia aggrottate, chiamò in
                  tono imperioso:</p>
               <p>- Cleo! -</p>
               <p>Ella si voltò languidamente verso lui, chiedendogli:</p>
               <p>- Che volete, amico mio? -</p>
               <p>Aldo sussurrò alcune parole, che fecero scoppiare dalle risa la giovane.</p>
               <p>- Sentite, conte, sentite: - esclamò rivolgendosi a Livio, pallido, convulso per
                  la gelosia - il signor Aldo Pomigliano, che vi presento, credeva nientemeno che
                  voi foste il mio ex fidanzato, colui che è in galera! -</p>
               <p>Il conte rivolse uno sguardo feroce allo studente.</p>
               <p>- Signore! - disse in tono di minaccia.</p>
               <p>- Scusate; - interruppe Aldo, che appariva più sorpreso che confuso - ma voi avete
                  col signor Ribera una rassomiglianza straordinaria; me ne appello al cavalier
                  Trani -</p>
               <p>Il magistrato, che era poco distante, si volse vivamente chiedendo:</p>
               <p>- Che c'è? -</p>
               <p>E veduto il conte Rossano gli andò incontro stendendogli la mano.</p>
               <p>- Anche voi qui? - disse.</p>
               <p>- Sì; - rispose Ilda, che subito narrò il piccolo incidente, mentre Aldo
                  ripeteva:</p>
               <p>- Me ne appello a voi: lo trovate somigliante al Ribera? -</p>
               <p>Umberto Trani guardò il conte e disse giovialmente:</p>
               <p>- Toh, è vero! Non lo avevo osservato. Avete perfino lo stesso neo sulla guancia
                  sinistra! -</p>
               <p>In quel momento uno scroscio di applausi rimbombò nel salone, diretti al
                  pianista.</p>
               <p>Ilda prese a braccetto Aldo e si allontanò.</p>
               <p>Umberto Trani ed il conte andarono a fumare nella galleria, che metteva in
                  comunicazione le sale con le stanze di Ilda.</p>
               <p>- Chi avrebbe mai detto, - esclamò il Trani mentre accendeva un'avana - che quella
                  modesta commessa sarebbe divenuta la bella Cleo, la mantenuta di colui che ne
                  arrestò il fidanzato! -</p>
               <p>Livio sussultò.</p>
               <p>- Come? Il signor Aldo è colui del quale parlavano i giornali al tempo del
                  processo? Ma, se non m'inganno, si diceva che era povero.</p>
               <p>- È vero; ma si dice che abbia avuto un'eredità. -</p>
               <p>I due uomini furono interrotti dall'entrata di una terza persona nella
                  galleria.</p>
               <p>Era il marchese di Passiflora. Questi, riandando nella mente il contenuto della
                  lettera che il signor Moreno era giunto a carpirgli, fu persuaso che Aldo, il
                  protettore della bella Cleo, fosse l'amante della contessa Rossano e gli parve di
                  aver trovato il modo di vendicarsi.</p>
               <p>Passiflora aveva veduto il conte Livio, e come se non ricordasse più l'affronto
                  fattogli alla tenuta, gli andò incontro col sorriso sulle labbra.</p>
               <p>- Tu pure in casa della bella Cleo? - esclamò giovialmente. - Discolo! Queste
                  scappate dovreste lasciarle fare agli scapoli, non è vero, cavaliere? -</p>
               <p>Così dicendo si rivolse ad Umberto Trani che conosceva.</p>
               <p>- Ho moglie anch'io; - rispose il magistrato - ma non credo di commettere
                  adulterio passando un'ora in amabile compagnia, tanto più quando non si ha altro
                  scopo che divertirsi.</p>
               <p>- Ciascuno ha il diritto di pensare come vuole. Livio, - soggiunse rivolto al
                  conte - puoi star meco cinque minuti? Ho bisogno di parlarti. -</p>
               <p>Umberto Trani s'inchinò, allontanandosi.</p>
               <p>Allorchè il magistrato fu scomparso, il volto di Passiflora non espresse che una
                  dolce melanconia, e prendendo a braccetto l'amico, gli disse:</p>
               <p>- Memore della nostra passata amicizia, io provo per te in questo momento tanta e
                  sì profonda compassione, che ti domando perdono se un giorno fui quasi brutale con
                  te. -</p>
               <p>Livio lo guardò con sorpresa.</p>
               <p>Passiflora si prendeva giuoco di lui?</p>
               <p>- Non ti comprendo! - esclamò. - Perchè ti faccio compassione?</p>
               <p>- Possibile che tu non soffra? Possibile che non ti stia a cuore, se non
                  l'affetto, almeno il denaro di tua moglie?</p>
               <p>- Che c'entrano adesso i denari della contessa con un supposto inganno? - domandò
                  Livio a denti stretti.</p>
               <p>Un sorriso ironico increspò le labbra del marchese.</p>
               <p>- Povero illuso, bisognerà proprio che ti spieghi tutto! Mentre tu folleggi, altri
                  prende il tuo posto. -</p>
               <p>Livio divenne livido.</p>
               <p>- Parla chiaro! - esclamò con voce rauca. - Queste tue reticenze mi uccidono. Che
                  sai? -</p>
               <p>Il marchese lo trasse dietro un gruppo di fogliami, che li nascose
                  intieramente.</p>
               <p>- Hai tu osservato bene il protettore della bella Cleo? - disse con voce che parve
                  un sibilo.</p>
               <p>Agitato da una strana commozione, Livio rispose:</p>
               <p>- Sì; ebbene?</p>
               <p>- Sai di dove provengano quelle ricchezze, che gli servono a mantenere il lusso
                  sfrontato che ci circonda?</p>
               <p>- No.</p>
               <p>- Il denaro che qui si spende è denaro di tua moglie, per conseguenza, tuo.</p>
               <p>- Tu menti! - gridò il conte.</p>
               <p>- Sapevo bene che non mi avresti creduto; - disse amaramente il marchese - eppure
                  è la verità. Tu mi dirai perchè io cerchi di schiacciare in tal modo la contessa;
                  ma sai che l'ho amata prima di te, ed ho avuto la debolezza di continuare ad
                  amarla, sperando che il giorno in cui avesse aperti gli occhi sul conto tuo,
                  sarebbe stata mia. Ebbene, il giorno venne in cui essa ti disprezzò; ma quando le
                  offrii il mio appoggio mi respinse di nuovo. Allora, nella stessa guisa che avrei
                  commesso un delitto per possederla, così avrei dato il mio sangue per vendicarmi
                  del suo disprezzo. La feci spiare, ed ho scoperto che essa ha un amante, e che è
                  madre di una creatura di lui. -</p>
               <p>Il conte cacciò un urlo, afferrando il braccio del marchese.</p>
               <p>- Non è vero; è una menzogna orribile la tua, e me ne renderai conto!</p>
               <p>- Quando vorrai; - disse con calma Passiflora - ma quand'anche tu mi uccidessi,
                  non potrai distruggere quello che è! -</p>
               <p>Il conte passò a un tratto dal furore alla calma; i suoi lineamenti si distesero,
                  e con accento cambiato:</p>
               <p>- Hai ragione! - disse al marchese. - Un duello fra noi non avrebbe alcuna
                  utilità. Io voglio vendicarmi del mio odiato rivale, e tu mi aiuterai.</p>
               <p>- Ti ho avvertito e basta: ora tocca a te! -</p>
               <p>Un momento dopo i due uomini rientravano nel salone, disinvolti come se nulla
                  fosse stato.</p>
            </div>
            <div type="chapter" n="22" xml:id="IT1901020022">
               <head>X.</head>
               <p>Quando la contessa Bianca Rossano, aperta la busta che credeva contenesse la
                  lettera di Aldo, trasse invece il biglietto del marchese Passiflora e lo lesse
                  provò un'angoscia spaventevole ed ebbe appena la forza di suonare il campanello
                  per chiamare la cameriera.</p>
               <p>Celia accorse, e vedendo la signora così abbattuta, chiese con sgomento:</p>
               <p>- Mio Dio, che è successo?</p>
               <p>- Sono stata tradita.</p>
               <p>- Per carità, si spieghi! Chi l'ha tradita?</p>
               <p>- Non lo so, ma tu forse potrai scoprirlo.</p>
               <p>- Mi dica che cosa devo fare: io sono pronta a tutto per lei.</p>
               <p>- Hai mai rivelato ad altri che le lettere a te indirizzate ferme in posta erano
                  per me?</p>
               <p>- Giammai! - proruppe Celia in preda a un febbrile orgasmo, ma con l'accento della
                  verità</p>
               <p>- Eppure, qualcuno l'ha saputo, ha fatto ritirare una di quelle lettere.</p>
               <p>- Impossibile! - gridò Celia. - L'impiegato postale non può consegnarle che a
                  me....</p>
               <p>- La lettera che oggi hai ritirata e conteneva questo biglietto ti proverà il
                  contrario: leggi. -</p>
               <p>Celia obbedì, lasciando sfuggire un'esclamazione di terrore.</p>
               <p>- Ma io non comprendo.... - balbettò. - Qui si parla di un pericolo del signor
                  Aldo, della bambina... -</p>
               <p>Con un gesto la contessa l'interruppe.</p>
               <p>- Questo biglietto è un tranello; il marchese Passiflora nulla sa di quello che mi
                  riguarda, e se ha indirizzata la lettera a te, per certo ne ebbe un'altra di Aldo
                  tra le mani. -</p>
               <p>Celia crollava il capo.</p>
               <p>- Non posso crederci, contessa. Se me lo permette, vado subito alla posta, non
                  potendo rimanere in questa incertezza.</p>
               <p>- Vai. -</p>
               <p>E Bianca attese che la sua cameriera le recasse la conferma di quanto credeva.</p>
               <p>Celia non stette assente più di mezz'ora. Quando tornò, il suo viso aveva un
                  atteggiamento così addolorato, che Bianca ne fu commossa.</p>
               <p>- Ebbene, avevo ragione? - chiese la contessa sollevandosi sulla poltrona.</p>
               <p>- Sì; una miserabile si è presentata all'impiegato della posta con un mio
                  biglietto, in cui pregavo di consegnare la lettera a me diretta, trovandomi
                  ammalata.</p>
               <p>- Chi può essere colei?</p>
               <p>- Dai connotati ho capito che si tratta di Peretta, la sotto-cameriera. -</p>
               <p>Bianca fece un atto di sorpresa.</p>
               <p>- Ma essa sarà stata spinta da altri. Va' a dirle che ho bisogno di parlarle; ma,
                  te ne prego, fa' che non sospetti di che si tratta.</p>
               <p>- L'obbedirò, benchè mi senta il desiderio di torcerle il collo. -</p>
               <p>Peretta comparì in compagnia di Celia.</p>
               <p>Era una bella ragazza, dall'aria un po' sfrontata.</p>
               <p>- La signora contessa ha bisogno di me? - chiese.</p>
               <p>- Sì; lasciaci, Celia. -</p>
               <p>Questa obbedì.</p>
               <p>- Ora dimmi: - domandò Bianca a Peretta - quanto ti hanno dato per ritirare dalla
                  posta una lettera diretta a Celia?</p>
               <p>- Io non capisco.... - balbettò la ragazza.</p>
               <p>- È inutile che tu finga; so tutto, e se ricusi di parlare, questa sera stessa
                  dormirai in prigione. -</p>
               <p>Peretta si abbandonò sopra una sedia.</p>
               <p>- Sono rovinata! - esclamò.</p>
               <p>- Se tu dirai la verità, nessuno ti farà del male e continuerò a tenerti al mio
                  servizio.</p>
               <p>- Ebbene, tanto peggio per coloro che mi hanno messa nell'imbroglio. È verissimo:
                  io ho ritirato dalla posta una lettera diretta a Celia, per istigazione e dietro
                  il biglietto di un uomo che mi fa la corte.</p>
               <p>- Sai il suo nome?</p>
               <p>- No; da che gli consegnai la lettera non l'ho più veduto.</p>
               <p>- Ti ha parlato di me?</p>
               <p>- No, mai, lo giuro! Mi disse soltanto che voleva sapere gli intrighi di Celia,
                  perchè io ebbi l'imprudenza di confidargli che l'avevo vista recarsi alla posta a
                  ritirare delle lettere.</p>
               <p>- Va bene, puoi andartene; ma se vuoi rimanere al mio servizio, non agire più con
                  una leggerezza che avrebbe potuto aprirti le porte d'una prigione, ove Celia fosse
                  stata così cattiva da denunziarti.</p>
               <p>- Per carità, signora contessa, mi perdoni e preghi Celia di perdonarmi! -</p>
               <p>Ormai certa che si trattava di un tranello del marchese Passiflora, Bianca si
                  confidò al padre.</p>
               <p>Sappiamo già quello che fece il signor Moreno in casa del marchese Passiflora.</p>
               <p>Bianca aspettava il padre in preda a mille tristi presentimenti. Quando egli fu di
                  ritorno, le disse:</p>
               <p>- Tu avevi indovinato: il marchese ha commesso una vile azione; ma io sono giunto
                  a strappargli questa lettera che, resa pubblica, sarebbe stata il tuo disonore e
                  la mia morte. -</p>
               <p>Un'onda di sangue imporporò la fronte di Bianca, mentre i suoi occhi si velavano
                  di lacrime.</p>
               <p>- Padre mio!</p>
               <p>- Hai avuto torto a permettere ad Aldo un linguaggio familiare, che potrebbe far
                  credere ad una relazione colpevole. Basterebbero queste frasi per perderti!
                  «Quando ritorneranno quei brevi e rapidi istanti passati insieme con la nostra
                  bambina? Dal giorno che tu sei partita, ella si è fatta triste, triste, e chiama
                  sempre la sua mammina. E ieri l'altro, appena mi vide, mi corse incontro,
                  gridando: «Babbo, perchè non hai condotto teco la mamma?» Ora dimmi se questa
                  lettera non sarebbe la tua condanna, il tuo disonore. Tuo marito avrebbe potuto
                  con essa intentarti un processo d'adulterio, ed il colpevole sarebbe passato per
                  vittima, avrebbe trionfato! -</p>
               <p>Bianca chinò il capo sul petto: sentiva che suo padre aveva ragione.</p>
               <p>- Per fortuna, - continuò il signor Moreno - il pericolo adesso è scomparso; ma il
                  marchese Passiflora non è uomo da sopportare in pace l'umiliazione che gli ho
                  fatta subire: bisogna guardarsi da lui. Intanto tu non devi più scrivere, nè
                  ricevere lettere dal signor Pomigliano: l'avvertirò io. -</p>
               <p>Bianca non replicò, ma uscito il padre diede in un pianto dirotto. Così le era
                  tolta la gioia di intrattenersi per lettera con Aldo, di sapere le nuove di Gina,
                  perchè essa era legata da una catena infrangibile.</p>
               <p>Celia, trovata la sua padrona piangente, fece sforzi straordinari per
                  consolarla.</p>
               <p>- Non si disperi così; - le disse quando ne seppe la cagione - se non può più
                  scrivere, andrò io a trovare il signor Aldo e le porterò sue nuove. -</p>
               <p>Bianca scosse il capo.</p>
               <p>- No, - rispose - sarebbe lo stesso che disobbedire a mio padre; ed egli soffre
                  già troppo per cagion mia. -</p>
               <p>Il suo accesso di debolezza era passato ed ella si ripromise di attendere gli
                  avvenimenti.</p>
               <p>Quella sera, prima di coricarsi, la contessa, inginocchiata, pregava:</p>
               <p>- Mio Dio, fate che Aldo non mi dimentichi, e se il pensare a lui è una colpa,
                  fate tacere il mio cuore e non mi punite maggiormente, Signore! -</p>
               <milestone type="separator" unit="nonstructural" rend="stars"/>
               <p>* * *</p>
               <p>Il conte Rossano, quando gl'invitati della bella Cleo si misero a cena, scomparve,
                  senza salutare alcuno, dalla palazzina. Attraversato un salotto, aprì un uscio, e
                  si trovò in un elegantissimo gabinetto, tappezzato di stoffa ricamata d'oro, dai
                  mobili preziosi, paraventi, stuoie, giardiniere, e dal quale si accedeva nella
                  camera da letto di Ilda.</p>
               <p>Il conte voleva avere quella sera stessa un colloquio da solo a solo con la
                  giovane.</p>
               <p>La camera ed il gabinetto erano illuminati da lampade col globo velato, che
                  proiettavano all'intorno una luce debolissima.</p>
               <p>Il conte cercò a suo agio il luogo per nascondersi e lo trovò in un vano
                  comodissimo, nascosto da un drappeggio di velluto che scendeva fino sul tappeto.
                  Dietro quel vano potè mettere una seggiola, onde starvi più comodo.</p>
               <p>Egli riandava gli avvenimenti di quella sera, e delle vampe di calore gli salivano
                  al capo.</p>
               <p>Non gli pareva naturale l'osservazione di Aldo sulla sua somiglianza con Fabio
                  Ribera.</p>
               <p>Ilda doveva aver detto della relazione che esisteva fra lui e l'assassino....
                  Fors'anche aveva supposto e confidato agli altri che l'istigatore di quel delitto
                  doveva essere lui.</p>
               <p>E mormorava:</p>
               <p>- Insensata, tu non scoprirai nulla, nè gli altri saranno più fortunati di te.
                  L'assassino è Fabio; nessun mezzo, per quanto abile, varrà a strappargli di bocca
                  la verità. Egli mi è troppo devoto! -</p>
               <p>Un sorriso diabolico sfiorava le sue labbra.</p>
            </div>
         </div>
         <div type="group" n="3" xml:id="IT190103">
            <head>PARTE TERZA</head>
            <head>Il passato.</head>
            <div type="chapter" n="23" xml:id="IT1901030023">
               <head>I.</head>
               <p>Quarant'anni prima degli avvenimenti narrati, in una brutta sera d'autunno, nella
                  camera da letto dell'avvocato Zeno Mestre, una delle figure più spiccate della
                  magistratura torinese, si svolgeva una scena pietosa.</p>
               <p>L'avvocato, ancora in giovane età, agonizzava.</p>
               <p>Affranta dal dolore, lo assisteva la compagna adorata della sua vita, la signora
                  Valeria, una gentildonna tutta cuore, ma di una debolezza di carattere eccessiva e
                  di una timidità estrema, sebbene toccasse la quarantina.</p>
               <p>Quantunque il medico l'avesse avvertita che la malattia non lasciava speranza,
                  ella sperava ancora.</p>
               <p>Che avrebbe ella fatto senza il marito, che era il solo appoggio alla sua
                  debolezza, il solo che la incoraggiasse? Egli soprattutto era l'unico che avesse
                  potere su Stefana, una giovinetta quindicenne, loro figlia, che, sotto
                  un'apparenza d'angelo, nascondeva il più feroce egoismo e dominava la madre, che
                  non aveva la forza d'opporsi alle sue volontà.</p>
               <p>Stefana ebbe le convulsioni quando seppe del pericolo del padre, e, come sua
                  madre, vegliò tre notti, senza allontanarsi mai; sembrava che uno strappo
                  spaventoso si fosse prodotto nel suo cuore al pensiero di quella perdita, ma in
                  realtà i suoi occhi erano rimasti aridi, nè aveva avuto un battito di più.</p>
               <p>Pensava che la morte del padre la privava di un despota contro il quale mai potè
                  ribellarsi.</p>
               <p>Egli solo la teneva in soggezione.</p>
               <p>Sua madre, intanto, con la testa appoggiata al guanciale del morente, piangeva da
                  far pietà. Dall'altra parte del letto stavano una suora ed una cameriera.</p>
               <p>Nella stanza non si udiva che il bisbiglìo della suora, il penoso respiro del
                  morente, e di quando in quando un singhiozzo della signora Mestre.</p>
               <p>- Chi piange? - chiese ad un tratto il moribondo, volgendo penosamente la testa
                  sul guanciale. - Valeria.... -</p>
               <p>Ella si asciugò in fretta gli occhi, si chinò a baciarlo.</p>
               <p>- Zeno.... Zeno mio!...</p>
               <p>- Povera cara, non voglio che tu pianga così. Sei qui sola?</p>
               <p>- No, Zeno; vi sono Stefana, suor Orsola e Concetta.</p>
               <p>- Di' loro che escano dalla camera, voglio rimanere solo con te. -</p>
               <p>Fu obbedito.</p>
               <p>Allora il moribondo, presa una mano della moglie:</p>
               <p>- Valeria, ascoltami: - disse - io muoio.... -</p>
               <p>Valeria balbettò:</p>
               <p>- No, no, non voglio che tu muoia, Zeno!</p>
               <p>- Bisogna rassegnarsi. Non disperarti così, te ne scongiuro, se vuoi vedermi
                  chiudere gli occhi tranquillo! Valeria, se io rimpiango in quest'istante la vita,
                  è per te, povera cara, perchè ti lascio con una figlia, dalla quale non sai farti
                  obbedire e rispettare, e che ti procurerà molti dolori. -</p>
               <p>La madre ebbe uno slancio generoso.</p>
               <p>- Stefana ha buon cuore, - esclamò - l'ho compreso in questi giorni, in cui ha
                  diviso i miei tormenti!</p>
               <p>- Non illuderti, Valeria: io ho letto nell'animo suo: nulla la commuove; mentre
                  versa lacrime, rimane insensibile. Ho cercato di modificare il suo carattere, ma
                  purtroppo non sono riuscito. Ricordalo, Valeria: frena quella fanciulla con mano
                  di ferro, o tu verserai lacrime di sangue per cagion sua!</p>
               <p>- Zeno, Zeno, che farò senza te?</p>
               <p>- Devi vincere ad ogni costo la tua debolezza, che sarebbe la perdita di tua
                  figlia e la tua: promettilo, Valeria, prometti di non piegarti più ai suoi
                  capricci, di sorvegliare ogni suo atto, di soffocare ogni sua ribellione, e magari
                  rinchiudila. Io ti lascio ricca, lo sai, e questa ricchezza può essere la rovina
                  di tua figlia; per cui tu devi nascondergliela. Io ho scritto il testamento in
                  modo che ella creda di avere appena una rendita bastante per vivere, come l'ha
                  creduto finora. Una parte del nostro patrimonio l'ho affidata al notaro Vannucci,
                  il mio unico amico, che sarà tutore di Stefana e ti aiuterà nel compito che ti
                  lascio. Tu gli obbedirai come a me: egli ha ricevuto tutte le mie istruzioni,
                  saprà guidarti, sostenerti.</p>
               <p>- Cessa, per pietà, cessa, o il mio povero cuore si spezza! -</p>
               <p>Egli posò la mano sul bruno capo che si curvava sul petto di lui.</p>
               <p>- Povero e caro angelo, noi ci rivedremo un giorno in Cielo. Intanto prometti di
                  esaudire i miei voleri.</p>
               <p>- Sì, Zeno, sì, te lo giuro!</p>
               <p>- Grazie; ora sono contento. Puoi chiamare nostra figlia, intanto che manderai per
                  il mio amico. -</p>
               <p>La sua respirazione si era fatta più ansante.</p>
               <p>Valeria si affrettò ad obbedirlo. Stefana apparve, col volto serafico, atteggiato
                  al più profondo dolore.</p>
               <p>- Eccomi, babbo; - disse - che vuoi?</p>
               <p>- Voglio che in questo supremo momento tu mi giuri di rispettare tua madre, di
                  obbedirla in tutto, di considerarla quale è veramente, la più santa delle madri,
                  la più degna di essere amata. -</p>
               <p>Stefana gettò le braccia al collo di Valeria con un affetto che parve sincero.</p>
               <p>- Babbo, te lo giuro: se tu dovessi mancarmi, io non vivrò che per mia madre.
                  -</p>
               <p>Valeria singhiozzava stringendo al petto la figlia.</p>
               <p>Il moribondo alzò la mano con un gesto solenne.</p>
               <p>- Dio ti ascolta, Stefana! Guai se tu mancassi al giuramento fatto al letto di
                  morte di tuo padre! Saresti disgraziata per tutta la vita. Ma non voglio pensarci,
                  e benedico Dio che mi ha colpito, se la mia morte può servire a cambiare il tuo
                  cuore, i tuoi sentimenti. Come ho detto a tua madre, non lascio ricchezze. -</p>
               <p>Stefana sussultò, ma il suo volto non cambiò l'addolorata espressione.</p>
               <p>Il moribondo proseguì:</p>
               <p>- Ti lascio però un nome stimato, degli esempi di lavoro, di abnegazione, che non
                  devi dimenticare. Stefana, ricordati di me: se qualche cattivo pensiero ti
                  turbasse, confidati mentalmente a me, che cercherò di consolarti. Guardati dalle
                  cattive azioni; al momento di commetterle, pensa che l'anima di tuo padre ti è
                  vicina, ti guarda.... e tu non vorrai farlo soffrire nell'eternità. Ed ora dammi
                  un bacio, Stefana, e tu pure, Valeria, e che Dio vi protegga, vi benedica
                  entrambe! -</p>
               <p>La scena che ne seguì distrasse le ultime forze del moribondo.</p>
               <p>Un'ora dopo era morto, assistito anche dal suo vecchio amico, il notaro Vannucci,
                  giunto in tempo per raccogliere le sue ultime raccomandazioni, il suo ultimo
                  sospiro.</p>
               <p>Per alcune settimane si credette che la signora Mestre seguisse il marito; ma a
                  poco a poco quella disperazione violenta, si cambiò in una tristezza raccolta, e
                  Valeria comprese che il suo dovere era di vivere per la propria creatura.</p>
               <p>In questo frattempo Stefana, con la sua ipocrisia, era riuscita ad affascinare il
                  tutore.</p>
               <p>Il notaro Vannucci aveva finito col pensare che il suo defunto amico si era
                  ingannato sul conto della figlia. Quella ragazza sedicenne aveva una grande
                  intelligenza ed una penetrazione che lo stupivano. In poche parole, Stefana, senza
                  neppure che il vecchio notaro potesse sospettarlo, seppe in breve come suo padre
                  l'avesse ingannata e come il patrimonio che possedeva fosse cento volte maggiore
                  di quello che aveva creduto.</p>
               <p>Questa scoperta superò le sue speranze, ma non ne parlò con alcuno.</p>
               <p>L'anno del lutto passò tranquillo, sebbene per Stefana avesse la durata di un
                  secolo.</p>
               <p>Il suo tutore era divenuto per lei un amico devoto, uno schiavo sommesso ad ogni
                  suo desiderio. E siccome la signora Mestre era persuasa di adempiere alla volontà
                  del marito affidandola a lui, lasciava che egli venisse a prenderla per condurla
                  seco al passeggio, a pranzo in casa sua, al teatro.</p>
               <p>Egli abitava solo con una vecchia fantesca che voleva bene a Stefana perchè la
                  fanciulla l'accarezzava e scherzava con lei.</p>
               <p>Una sera in cui il notaro aveva bevuto più del solito, eccitato dall'allegria di
                  Stefana, dal suo calcolato cicaleccio, le rivelò il segreto del suo amico.</p>
               <p>La fanciulla aveva già un tale potere su sè stessa, che non dimostrò alcuna
                  sorpresa. Soltanto disse:</p>
               <p>- Il babbo ha fatto benissimo ad affidare a voi la più gran parte del suo
                  patrimonio, perchè la mamma non avrebbe saputo amministrarlo. Ma se per caso
                  domani doveste mancare, questo patrimonio passerà ai vostri eredi? -</p>
               <p>Il notaro abbracciò la fanciulla ridendo.</p>
               <p>- Come sei bambina! - esclamò. - Credi che le cose non siano state fatte in
                  regola? Tua madre nella sua cassaforte tiene la ricevuta del deposito, ed io nel
                  mio testamento lascio a te, col patrimonio di tuo padre, anche il mio, non avendo
                  eredi diretti. -</p>
               <p>Stefana gli gettò con impeto le braccia al collo.</p>
               <p>- Grazie! Ma Dio voglia che campiate cent'anni! -</p>
               <p>Invece, una settimana dopo il vecchio, che aveva cenato in casa Mestre, si sentì
                  preso da brividi, e, coricatosi, non si svegliò più: la fantesca lo trovò morto la
                  mattina dopo. Il medico, chiamato in fretta, disse trattarsi di una sincope
                  fulminante.</p>
               <p>Stefana finse di disperarsi per quella morte, e la gente ammirò il suo cuore
                  sensibile.</p>
               <p>Nessuno stupì che il notaro avesse lasciato tutta la sua sostanza a Stefana.</p>
               <p>Egli non aveva parenti.</p>
               <p>Da allora in poi, la signora Mestre divenne uno strumento docile a tutti i voleri
                  della figliuola, pur senza accorgersi che Stefana comandava ed ella obbediva,
                  tanta era la furberia della ragazza.</p>
               <p>Alcuni mesi dopo la morte del tutore, la vedova mise un piede di casa principesco,
                  convinta che in tal modo troverebbe uno splendido partito per la figlia.</p>
               <p>Sogni ambiziosi, fatti nascere da Stefana, ottenebravano ormai la sua mente. La
                  signora Mestre nulla vedeva di più bello, di più perfetto che sua figlia.</p>
               <p>Veramente, Stefana a diciotto anni era maravigliosa: non si poteva guardarla senza
                  rimanerne affascinati. Ma se lo sguardo altrui fosse penetrato nel suo cuore, si
                  sarebbe arretrato inorridito.</p>
               <p>Stefana pensava che il piacere fosse l'unico scopo della donna e il fare delle
                  vittime l'unica sua ambizione.</p>
               <p>Frattanto non trovava marito, quantunque avesse all'intorno una vera folla di
                  corteggiatori.</p>
               <p>Ma la bellezza stessa della fanciulla, la vita dispendiosa che conduceva, i
                  sorrisi d'incoraggiamento con cui accoglieva tutte le dichiarazioni, spaventavano
                  anche coloro che avrebbero voluto chiedere la sua mano. Si diceva che sarebbe
                  stata una deliziosa amante, ma come moglie era troppo pericolosa.</p>
               <p>In questo frattempo le venne presentato il conte Sebastiano Rossano. Il gentiluomo
                  non era più sul fiore dell'età ed aveva condotto fino allora una vita austera:
                  centinaia di donne gli erano passate vicino senza destargli ombra d'amore; il
                  lavoro e il dovere erano stati la sola sua occupazione, tanto che, coll'esiguo
                  patrimonio lasciatogli dal padre, riuscì ad arricchirsi, grazie al suo assiduo
                  lavoro.</p>
               <p>Egli era stato presentato da un amico a Stefana. Gli bastò vederla per amarla. Ma
                  siccome il suo amore era tanto puro e profondo quanto entusiastico, prima ancora
                  di rivelarlo a lei, la chiese in moglie alla madre.</p>
               <p>Stefana fu lusingata da quella domanda: il titolo di contessa le garbava.</p>
               <p>- Accetto; - disse alla madre - però desidero far prima i miei patti. -</p>
               <p>La sera stessa il conte si presentava alle due signore.</p>
               <p>- La mamma - gli disse Stefana con una voce armoniosa che risonò agli orecchi di
                  Sebastiano come una melodia di paradiso - mi ha comunicato la vostra domanda, che
                  mi ha fatto molto piacere. -</p>
               <p>Egli tremava come un fanciullo.</p>
               <p>- Posso dunque sperare? - chiese con voce alterata.</p>
               <p>- Sperate, - rispose Stefana con un incantevole sorriso - se pur vi adatterete a
                  certe condizioni che io credo indispensabili. -</p>
               <p>Il conte non pensava che alla felicità di possedere quella divina creatura.</p>
               <p>- Qualunque sieno, - esclamò con slancio - io le accetto!</p>
               <p>- Siete molto buono, conte, e sento che vi amerò per tutta la vita. Ma ora
                  lasciate che io vi dica quello che desidero. Quando sarò maritata, non voglio più
                  abitar qui, ma avere una palazzina mia propria.</p>
               <p>- Ne ho appunto acquistata una, assai elegante; - rispose il conte - ma se non vi
                  piace, la cambierò.</p>
               <p>- Vedremo. Voi siete molto ricco, signor conte?</p>
               <p>- Ho un reddito di centomila lire.</p>
               <p>- Altrettanto ha la mia figliuola, - disse la signora Mestre.</p>
               <p>Stefana battè le mani come una bambina.</p>
               <p>- Oh! allora vedrete come ci divertiremo. Avrò un palco al <emph rend="italic">Regio</emph>, mi farò venire gli abiti da Londra; alla mattina andremo alla
                  passeggiata a cavallo; nel pomeriggio, in carrozza. Riceverò, darò delle
                  feste!</p>
               <p>- Farete tutto quello che vorrete.</p>
               <p>- Come siete amabile, quanto vi amo! Mi condurrete anche ai bagni, in
                  campagna?</p>
               <p>- Sì, sì, Stefana! Io farò sempre la vostra volontà!</p>
               <p>- Allora non ho più altro da chiedervi, se non che affrettiate il nostro
                  matrimonio. -</p>
               <p>Il matrimonio della giovane col conte Sebastiano Rossano fece rumore. Tutti i
                  giornali ne parlarono ed i commenti nel mondo elegante furono infiniti. Alcuni non
                  sapevano spiegarsi come Stefana, bella, ricchissima, vivace avesse acconsentito a
                  sposare un uomo non più giovane e si mostrasse così raggiante di gioia.</p>
               <p>- Stefana è molto più saggia di quello che credete, - dicevano le mamme alle loro
                  figlie. - Ella sarà felice. -</p>
            </div>
            <div type="chapter" n="24" xml:id="IT1901030024">
               <head>II.</head>
               <p>Benchè Stefana fosse divenuta una di quelle celebrate signore il cui nome si vede
                  spesso comparire nelle cronache dei giornali mondani, benchè fosse circondata di
                  adoratori, tutti erano concordi nel dire che essa era onestissima, che adorava il
                  marito e che niuno avrebbe preso nel suo cuore il posto occupato da lui.</p>
               <p>Il conte Sebastiano Rossano si felicitava ogni giorno della sua scelta.</p>
               <p>Nella immensità della sua ebbrezza, il conte non vedeva lo sperpero del denaro che
                  si faceva in casa. Tutte le condizioni imposte da Stefana erano da lui
                  scrupolosamente rispettate: qualunque desiderio della moglie era un ordine.</p>
               <p>La contessa divenne madre di un bel fanciullo, che fu chiamato Livio.</p>
               <p>Stefana amò suo figlio con una passione quasi selvaggia, e fu l'unico, vero amore
                  della sua vita.</p>
               <p>Essa volle allattarlo, e così ebbe un appartamento per sè e per il bimbo: il conte
                  riprese possesso del suo appartamento da scapolo, situato al lato opposto della
                  palazzina.</p>
               <p>La contessa aveva fatto spese straordinarie per Livio. Il corredo era bello come
                  quello d'un principe.</p>
               <p>La culla era costata diecimila lire.</p>
               <p>Oltre la cameriera della contessa, maritata al cocchiere, due persone, che già
                  avevano servito Stefana quando era ragazza e si sarebbero fatte squartare per lei,
                  due altre cameriere dovevano servire esclusivamente per il bambino.</p>
               <p>Un giorno il conte si accòrse che, andando di quel passo, in pochi anni il
                  patrimonio suo e quello di Stefana sarebbe divorato. In tre anni aveva già dovuto
                  alienare una parte del capitale perchè la rendita non bastava a far fronte a tutte
                  le spese.</p>
               <p>Tuttavia il gentiluomo si guardò bene dal farne parola alla moglie.</p>
               <p>- Posso io pagare abbastanza la felicità che la mia adorata Stefana mi procura? -
                  pensava. - Posso privarla di qualche cosa? No, no! Mi rimetterò a lavorare e
                  procurerò che ella non sappia mai che spende troppo denaro e quale sacrificio io
                  farò per lei allontanandomi spesso dal suo fianco. -</p>
               <p>Un giorno che il conte aveva tardato più del solito all'ora del pranzo, tornato a
                  casa trovò Stefana triste, inquieta, che gli gettò piangendo le braccia al
                  collo.</p>
               <p>- Perchè quest'assenza? Dove sei stato? Non mi ami dunque più? -</p>
               <p>Il conte la coprì di baci.</p>
               <p>- Stefana, come puoi pensare così? Guardami, guardami bene: ho la faccia di un
                  colpevole? -</p>
               <p>Stefana fissò i suoi splendidi occhi ammaliatori in quelli di lui.</p>
               <p>- No; - rispose - ma tu mi nascondi qualche cosa.</p>
               <p>- Sì, e faccio male, perchè non devo avere segreti per te. Le mie assenze hanno un
                  giusto motivo: lavoro per te e per nostro figlio.</p>
               <p>- Come?</p>
               <p>- Non comprendi? Noi siamo ricchi, è vero, ma voglio che Livio lo sia ancora più;
                  per cui mi sono rimesso agli affari.</p>
               <p>Stefana si strinse a lui con un grido di gioia.</p>
               <p>- Come sei buono! Quanto, quanto ti amo! -</p>
               <p>E l'inebriò di sorrisi, di carezze.</p>
               <p>Fin da quel momento, Stefana non si curò più delle assenze del marito, anzi, le
                  desiderava.</p>
               <p>Era la stagione dei bagni, ed ella vi si recò col bambino e la madre, in una bella
                  villa di Pegli, presa in affitto dal conte, che rimase a Torino, facendo ogni
                  tanto una scappata colà per abbracciare la moglie e il figlio.</p>
               <p>Stefana aveva trovato a Pegli molti conoscenti. Alla sera ella riceveva amici e
                  conoscenti, e vegliava fino a tarda ora.</p>
               <p>Una notte tutto taceva nella villa, quando la signora Mestre, che soffriva di
                  cuore, essendosi messa alla finestra per respirare, sentì un rumore di passi in
                  giardino ed al chiarore della luna vide sua figlia al braccio di un uomo. Si
                  dirigevano verso un piccolo padiglione.</p>
               <p>Quantunque il turbamento le togliesse quasi il respiro, la signora Mestre lasciò
                  la finestra, scese con precauzione in giardino e si avvicinò al padiglione,
                  illuminato.</p>
               <p>Da una delle vetrate guardò nell'interno.</p>
               <p>Ciò che vide la povera donna dovette essere orribile, perchè indietreggiò con un
                  grido di spavento e cadde distesa al suolo.</p>
               <p>La porta del padiglione non tardò a spalancarsi e Stefana si precipitò fuori,
                  seguìta da un giovane quasi imberbe, che mostrava sul volto i segni dello
                  spavento.</p>
               <p>- Che c'è? - chiese con voce soffocata.</p>
               <p>La contessa, veduto il corpo di sua madre, comprese tutto.</p>
               <p>Allora, calmissima, rivoltasi al giovane:</p>
               <p>- Vattene subito; - disse - tu non hai nulla da temere! -</p>
               <p>Egli disparve tosto, mentre Stefana si chinava sul corpo della madre, appoggiava
                  il suo orecchio al cuore di lei.</p>
               <p>Quando comprese che era solo svenuta, sollevatala per le spalle la trascinò nel
                  padiglione, la stese sull'agrippina.</p>
               <p>La signora Mestre non tardò a rinvenire, e veduta sua figlia gridò con disperato
                  accento:</p>
               <p>- Sciagurata!... Sciagurata!... Hai dunque l'anima impastata di fango? Tradire il
                  più onesto dogli uomini, tu, madre della sua creatura!...</p>
               <p>- Basta! - interruppe con impeto Stefana. - Non tediarmi. Perchè venire a spiare i
                  miei passi come una suocera?</p>
               <p>- Ed è così che rispondi a tua madre? Non provi rossore al pensiero dell'azione
                  commessa? Non pensi che, invece di me, poteva esser qui tuo marito? -</p>
               <p>Stefana alzò con aria di disprezzo le spalle.</p>
               <p>- Credi che sia venuta ai bagni per far la balia al bambino? L'adoro, il bimbo, ma
                  egli non deve essermi d'inciampo. Tu sei una mamma dalle idee antidiluviane! Io,
                  invece, sono una donna moderna: voglio avere degli amanti, schiavi sommessi,
                  pronti a versare tutto il loro sangue per me, e li avrò! Voglio essere ammirata, e
                  in pari tempo creduta da tutti la donna più onesta del mondo! -</p>
               <p>La signora Mestre ascoltava terrorizzata quelle massime vergognose: tremava a
                  verga a verga, anelante.</p>
               <p>- Disgraziata figliuola! - balbettò. - Dove hai imparato un simile modo di pensare
                  e di parlare? Io ti ho dato solo esempi di virtù; tuo padre era l'uomo più onesto
                  che esistesse, la tua istitutrice era una santa donna. E tu...? -</p>
               <p>L'infelice si mise a singhiozzare.</p>
               <p>- Oh! dimmi che vaneggi, che hai avuto un istante di follìa, - soggiunse con
                  accento supplichevole - ma che ti penti, che il tuo cuore non è così traviato come
                  vuoi farmi credere! Vieni meco a pregar Dio che ti perdoni: d'ora innanzi io non
                  ti lascerò un solo istante! -</p>
               <p>Lo sguardo di Stefana divenne quasi feroce.</p>
               <p>- Credi che la tua presenza m'impedirebbe di fare il comodo mio? - interruppe con
                  cinismo. - Ma non voglio infliggerti un tal supplizio, e scriverò a mio marito che
                  l'aria di mare ti è nociva, che tornerai con lui a Torino, così non avrai più
                  ragione di scandalizzarti. -</p>
               <p>Un singhiozzo sfuggì dalle labbra della sventurata; ella sentiva che se rimaneva
                  lì ancora un istante non avrebbe più la forza di ritornare nella propria camera;
                  onde fuggì barcollando, dopo aver gridato a sua figlia:</p>
               <p>- Che Dio ti perdoni! -</p>
               <p>L'infelice passò la notte in ginocchioni, chiamando in aiuto Dio e suo marito.</p>
               <p>La mattina dopo la cameriera, entrando in camera, trovò la signora stesa al suolo,
                  immobile, morta.</p>
            </div>
            <div type="chapter" n="25" xml:id="IT1901030025">
               <head>III.</head>
               <p>Stefana ebbe violente crisi di simulato dolore.</p>
               <p>Il conte Rossano, avvertito da un telegramma, accorse subito e circondò la moglie
                  di delicate premure.</p>
               <p>La colonia dei bagnanti andò a iscriversi nel registro posto in una sala della
                  villa, ma Stefana non ricevette alcuno.</p>
               <p>Il trasporto della defunta dalla villa alla stazione fu veramente commovente.
                  Stefana, col figlio fra le braccia ed il conte accanto a lei, seguiva in vettura
                  il carro funebre, coperto di corone, e prese posto nel vagone riservato, dove era
                  stato messo il feretro. Al cimitero, ella volle assistere al seppellimento della
                  salma.</p>
               <p>Per un anno, la contessa visse ritirata, non occupandosi che del suo Livio,
                  inebriandosi al cicaleccio di lui, che non lasciava quasi mai la mammina.</p>
               <p>Poi Stefana ricominciò a frequentare la società, riprese la sua esistenza di
                  piaceri.</p>
               <p>Livio, crescendo, le assomigliava non soltanto nel fisico, ma soprattutto nel
                  morale: nulla aveva di suo padre, nulla! Il conte avrebbe voluto educarlo con una
                  certa severità; ma come resistere alla moglie?</p>
               <p>- Abbiamo quest'unico figlio; - diceva Stefana - vuoi che ci muoia per il troppo
                  studio? Lascialo sviluppare: per ora gli daremo una buona istitutrice, più tardi
                  un ottimo precettore, che sceglierò io stessa. -</p>
               <p>Se Livio studiava poco, aveva in compenso una malizia innata e la profonda
                  ipocrisia della madre. Era capacissimo di tormentare una bestia per il solo gusto
                  di vederla soffrire, salvo poi, se compariva qualcuno, di piangere e
                  disperarsi.</p>
               <p>Il conte lavorava da mane a sera; la moglie faceva sperpero di denaro.</p>
               <p>Un giorno la contessa s'intratteneva nel suo salotto con un ufficiale di
                  cavalleria, che da lungo tempo le faceva la corte ed al quale essa aveva concesso
                  un particolare colloquio.</p>
               <p>Mentre l'ufficiale, inginocchiato ai piedi di Stefana, le chiedeva pietà del suo
                  soffrire, un uscio si spalancò con impeto e Livio, il quale allora aveva sette
                  anni, si precipitò dentro, gridando:</p>
               <p>- Mamma, c'è il babbo! -</p>
               <p>La malizia di quel fanciullo gli fece comprendere che quel colloquio, sorpreso dal
                  padre, poteva cagionare un grave dolore alla madre.</p>
               <p>E quando il conte entrò nel salotto, la contessa stava tranquillamente disegnando
                  presso un tavolino: l'ufficiale era uscito da un altro uscio, guidato da
                  Livio.</p>
               <p>Da questo si può comprendere l'educazione del fanciullo e come madre e figlio
                  dovessero adorarsi e andare pienamente d'accordo.</p>
               <p>Un giorno il conte si recò all'estero a cagione del fallimento di una Casa
                  commerciale, colla quale egli era cointeressato. La sua assenza doveva essere di
                  pochi mesi, invece si prolungò oltre un anno.</p>
               <p>In questo frattempo la contessa Stefana parve rinunciare alla vita elegante,
                  scapigliata. Non riceveva più, si mostrava di rado in carrozza al passeggio, e la
                  sua salute sembrava alterata.</p>
               <p>Livio la sorprese sovente sdraiata su di una lunga poltrona, pallida, affranta,
                  piangente.</p>
               <p>- Che hai, mamma, che hai? - le diceva coprendola di baci. - Il babbo ti ha dato
                  qualche dispiacere?</p>
               <p>- No, angelo mio, no! Sono triste, senza sapere il perchè! - rispondeva la
                  contessa.</p>
               <p>Ma Livio non era persuaso. Egli aveva allora dodici anni e sembrava un ragazzo
                  educatissimo: sapeva stare in società, aveva tutta la grazia e il sorriso
                  affascinante della mamma. Ma in fondo era vizioso, indolente, e non si
                  approfondiva in cosa alcuna.</p>
               <p>Aveva i sensi precocemente sviluppati e l'aspetto di un arcangelo.</p>
               <p>Una mattina, quando stava per alzarsi, il cameriere gli consegnò una lettera della
                  contessa.</p>
               <p>Livio ebbe un moto di sorpresa.</p>
               <p>- Dov'è la mamma? - domandò.</p>
               <p>- È partita! -</p>
               <p>Il fanciullo strappò febbrilmente la busta, e lesse:</p>
               <p>«Amor mio!</p>
               <p>«Ho bisogno di assentarmi dal palazzo, almeno per una settimana: lascio te, che
                  sei un ometto, a guidare la casa. Se arrivasse tuo padre e altri chiedesse il
                  motivo della mia assenza, rispondi che un dovere di gratitudine mi ha condotta
                  presso la madre, ammalatissima, della mia cameriera, la quale parte con me.
                  Conduco meco anche il cocchiere, suo marito. Mostrami in questa circostanza
                  l'amore che mi porti, non facendo scene per la mia lontananza e scusando cogli
                  altri la mia partenza. Ti adoro e ti bacio.»</p>
               <p>Livio rimase impassibile.</p>
               <p>E nelle due settimane che la contessa rimase assente, egli seppe tenere un
                  contegno da vero ometto.</p>
               <p>Quando il conte arrivò, la contessa era già tornata. Egli trovò sua moglie assai
                  pallida, come se uscisse da una malattia, e abbracciandola si scusò della sua
                  lunga assenza.</p>
               <p>- D'ora innanzi, non starai tanto tempo lontano, non è vero? - gli disse Stefana
                  stretta al collo di lui. - Quanto mi ha fatto soffrire questa separazione, benchè
                  avessi meco mio figlio! -</p>
               <p>Il conte non si saziava di baciarla: era commosso della fedeltà di quella donna
                  adorata.</p>
               <p>- In questo frattempo ho avuto anche un altro dispiacere: la mamma della mia
                  cameriera, colei che mi ha portata in braccio piccina, è morta. Essa volle
                  rivedermi prima di chiudere gli occhi per sempre.</p>
               <p>- Povera donna!</p>
               <p>- Mi recai da lei con la cameriera e il cocchiere, cui essa ha lasciato una
                  casetta di campagna con alcune vigne, ed ho dovuto, con mio dispiacere, rinunziare
                  a quei due fidi servitori, che ormai vogliono accudire ai loro beni. -</p>
               <p>Il conte non ebbe il minimo sospetto che tutta quella storia fosse una
                  menzogna.</p>
               <p>Ma Livio, sebbene fanciullo, non credette alle parole della madre, cui disse:</p>
               <p>- Tu menti: hai un segreto per me, e non vuoi rivelarmelo.</p>
               <p>- Lo saprai più tardi; adesso sarebbe inutile, - rispose Stefana - ti prego di non
                  insistere. -</p>
               <p>Gli anni scorsero.</p>
               <p>Stefana, come divorata da un pensiero tormentoso, si diede nuovamente alla pazza
                  gioia.</p>
               <p>Il conte continuava la sua via di sacrificio, persuaso che la donna adorata
                  meritava tutto il suo grande amore, tutta la sua devozione.</p>
               <p>Una notte la contessa si sentì colta da brividi ed ebbe ad un tratto il
                  presentimento della sua prossima fine.</p>
               <p>Sentì agghiacciarsi di terrore: non voleva morire, senza fare una importante
                  rivelazione a suo figlio.</p>
               <p>Con quella forza di volontà che aveva sempre distinto Stefana in tutte le
                  pericolose circostanze della sua vita, scese dal letto, indossò una vestaglia, e
                  barcollando si diresse nella camera del figlio.</p>
               <p>Questi, vedendola, si spaventò e chiese:</p>
               <p>- Mamma, che hai? Tu soffri?</p>
               <p>- Sì, caro; - rispose ella - sento in me qualche cosa che si spezza, ed ho paura
                  di morire. -</p>
               <p>Egli la guardava convulso.</p>
               <p>- Perchè ti sei alzata? Vuoi che ti riconduca a letto, che mandi per un
                  medico?</p>
               <p>- No, più tardi; prima voglio rivelarti un segreto che da dieci anni mi pesa sul
                  cuore. Ascoltami. -</p>
               <p>Ella sedette accanto al letto del figlio e prese a dire:</p>
               <p>- Ti ricordi come, dieci anni fa, mentre tuo padre si trovava in viaggio, io mi
                  assentassi da casa?</p>
               <p>- Lo ricordo perfettamente, mamma; ho sempre impresso le raccomandazioni fattemi
                  nella tua lettera, e sebbene bambino, non prestai fede quando dicesti che eri
                  partita per riabbracciare una morente.</p>
               <p>- Avevi indovinato, Livio: io non mi allontanai da Torino; mi nascosi coi miei
                  fidati servi in un piccolo appartamento già preso in affitto sotto il loro nome,
                  ed in quell'appartamento diedi alla luce un bambino, che non porterà mai il nome
                  tuo, nè godrà del tuo patrimonio. Tuo fratello fu legalmente riconosciuto come
                  figlio dei coniugi Ribera, che per me avrebbero fatto qualsiasi sacrifizio. Ora ti
                  spiegherò i motivi che mi indussero a lasciar vivere quel fanciullo.</p>
               <p>«Se tuo padre fosse stato in quel tempo a Torino, non avrei potuto nascondergli il
                  mio stato ed egli sarebbe stato felice d'avere un altro figlio, un altro
                  erede.</p>
               <p>«Ma io non volevo: avrei odiato quel secondo fanciullo se prendeva posto in questa
                  casa perchè tu solo regni nel mio cuore, nell'anima mia, tu solo fai parte di me.
                  Se volli dare un nome a tuo fratello, lo feci perchè tu avessi più tardi un uomo
                  da far agire a tuo talento, un uomo che ad un tuo cenno diverrà tuo schiavo e sul
                  quale avrai un potere di vita e di morte. -</p>
               <p>Livio guardava sua madre credendo vaneggiasse. Ella comprese quello sguardo.</p>
               <p>- Tu pensi - soggiunse - che la febbre mi abbia dato al cervello, che io deliri:
                  no, rassicurati, Livio, ho tutto il mio senno e te lo provo.</p>
               <p>«Fabio Ribera, tale è il nome di tuo fratello, fu dato a balia ad una donna che,
                  come tutti, lo credette veramente figlio della mia cameriera.</p>
               <p>«L'anno seguente, i due coniugi lo presero in casa, e per quattro anni Fabio visse
                  con loro, che lo facevano pregare ogni sera per me, dinanzi al mio ritratto,
                  dicendogli che ero la sua benefattrice.</p>
               <p>«Volle disgrazia che quando Fabio compiva i cinque anni, la cameriera e suo marito
                  fossero portati al camposanto. Ma la donna lasciava a suo figlio una lettera, che
                  io stessa le dettai e che, unita ad un'altra scritta da me, consegnerai tu stesso
                  a Fabio, quando avrà vent'anni.</p>
               <p>«Tu leggerai quelle lettere, che non sono suggellate, prima di consegnarle a
                  Fabio.</p>
               <p>«Egli è ora in un collegio modesto il cui rettore mi assicura che non vi è allievo
                  migliore di lui.</p>
               <p>- Vuol dire che non mi rassomiglia! - interruppe ridendo Livio.</p>
               <p>- Oh! tu per me hai tutte le perfezioni, e Fabio non avrebbe mai preso nel mio
                  cuore il tuo posto. Peraltro, tu compirai l'opera mia verso lui, ne farai un buon
                  operaio, e gli dirai che deve tutto a te, acciocchè sia pronto a qualsiasi
                  sacrificio per amor tuo. Ora, caro, accompagnami nella mia camera; voglio
                  consegnarti quelle lettere. -</p>
               <p>Livio, vestitosi in fretta, seguì la madre, che ebbe ancora la forza di aprire il
                  serracarte e consegnare al figlio una piccola cassetta d'ebano, scongiurandolo di
                  andare subito a nasconderla.</p>
               <p>Quando Livio ritornò, la contessa gli cadde fra le braccia, balbettando:</p>
               <p>- Chiama aiuto, mi sento morire! -</p>
               <p>Livio la trasportò sul letto, poi attraversò le stanze urlando, chiamando i
                  domestici, destando tutti.</p>
               <p>- Presto, un medico! - gridava. - La mamma muore! -</p>
               <p>Il conte si precipitò nella camera della moglie.</p>
               <p>- Stefana, Stefana, che hai? - gridava, spaventato.</p>
               <p>La contessa non rispose. Aveva gli occhi fissi, immobili.</p>
               <p>A un tratto balbettò:</p>
               <p>- Aria.... aria.... soffoco.... Dio, Dio!... -</p>
               <p>Venne spalancata la finestra, mentre padre e figlio sostenevano Stefana per le
                  spalle.</p>
               <p>Il medico giunse e recò alla contessa un sollievo momentaneo con iniezioni d'etere
                  e con l'ossigeno; ma dichiarò il caso disperato: si trattava di una pericardite
                  acuta.</p>
               <p>Poco dopo Stefana chiamò:</p>
               <p>- Sebastiano! -</p>
               <p>Il conte fu in un attimo vicino a lei, che l'attirò al suo petto per
                  mormorare:</p>
               <p>- Muoio.... ama molto Livio.... per me.... -</p>
               <p>Il conte rispose con un lacerante singhiozzo.</p>
               <p>Troppo lungo sarebbe descrivere la scena dolorosa che ne seguì.</p>
               <p>Ma il medico aveva ragione: Stefana entrò in agonia, indi il suo cuore cessò di
                  battere.</p>
               <p>Se il conte Sebastiano, colpito da quella morte improvvisa, sembrò impazzire, la
                  disperazione di Livio non ebbe limiti. Nessuno riusciva a staccarlo dal cadavere
                  della madre, che copriva di baci appassionati.</p>
               <p>Di fronte a quell'immenso dolore, il padre fece tacere il suo.</p>
               <p>Egli ricordava le ultime parole di Stefana e, avvicinatosi al figlio, lo sollevò,
                  lo strinse fra le sue braccia, balbettando:</p>
               <p>- Piangi con me, Livio, piangi col tuo povero babbo, che ha pure il cuore
                  spezzato! -</p>
               <p>Per la prima volta il giovane ebbe uno slancio sincero di riconoscenza, per la
                  prima volta si tenne stretto al padre, confondendo le lacrime con quelle di
                  lui.</p>
               <p>Per molte settimane padre e figlio vagarono per la palazzina come in attesa che la
                  contessa Stefana comparisse.</p>
               <p>Essi passavano lunghe ore nella camera di lei, dove un ritratto ad olio di Stefana
                  la riproduceva in tutto lo splendore della sua bellezza.</p>
               <p>Un giorno il conte, stringendo la mano al figlio, gli disse:</p>
               <p>- Io mi rimetterò agli affari: tu pure cerca un'occupazione: così potremo far
                  tacere il nostro dolore. -</p>
               <p>Il giovane non rispose.</p>
               <p>Quel giorno stesso egli si chiuse nella sua camera ed aprì per la prima volta la
                  cassetta d'ebano, consegnatagli dalla madre.</p>
               <p>Conteneva due lettere, in una busta non suggellata.</p>
               <p>La soprascritta di una di esse diceva: «A mio figlio.»</p>
               <p>Era vergata da una mano a lui sconosciuta e diceva:</p>
               <quote>
                  <l>«Caro figlio,</l>
                  <l>«Questa lettera che io ti scrivo in punto di morte non ti verrà consegnata che
                     quando avrai compiuti vent'anni. Sarà dunque allora la <emph rend="italic">voce
                        di una morta</emph> che parlerà al tuo cuore, e tu devi ascoltarla.</l>
                  <l>«Guai se tu non obbedissi a quella voce! Io non avrei più riposo nella tomba e
                     tu saresti maledetto per tutta l'eternità!</l>
                  <l>«Ascoltami, dunque. Dal momento che tu sarai un uomo, dedicherai tutta la tua
                     esistenza alla <emph rend="italic">contessa Stefana Rossano, tua
                        benefattrice</emph>.</l>
                  <l>«A lei <emph rend="italic">tu devi tutto</emph>, ricordalo, e qualunque cosa ti
                     imponesse, l'eseguirai: io stessa, tua madre, te lo comando. Sii colla <emph rend="italic">tua benefattrice</emph> umile, devoto, rispettoso; pensa che a
                        <emph rend="italic">lei sola</emph> devi la tua istruzione, che essa sola ha
                     sopperito a tutte le spese per allevarti, per fare di te un uomo onesto. La tua
                     vita stessa non basterebbe a pagare il debito di riconoscenza che hai con
                     lei.</l>
                  <l>«Addio, figlio mio, addio! Ti bacio e ti benedico. Tua madre</l>
                  <l>«Flavì Ribera.»</l>
               </quote>
               <p>L'altra lettera era scritta da Stefana. Livio lesse:</p>
               <quote>
                  <l>«Mio buon Fabio,</l>
                  <l>«Speravo di poter compiere il voto espressomi dalla tua povera mamma prima di
                     morire: consegnarti una sua lettera, quando tu fossi un uomo. Ma io pure cedo
                     innanzi tempo a quella legge fatale della natura, che non dovrebbe colpire le
                     madri, finchè sono necessarie alle loro creature. Ho il presentimento che la
                     mia fine si avvicini, e non voglio morire senza aggiungere alla lettera di tua
                     madre la mia ultima raccomandazione. Le due lettere ti saranno consegnate da
                     mio figlio.</l>
                  <l>«Tu sai quanto io sia stata affezionata alla tua povera mamma, e come abbia
                     adempiuto la promessa a lei fatta di vegliare su te. Ti ho voluto bene come se
                     tu fossi mio figlio: ebbene, su mio figlio tu riverserai tutta la riconoscenza
                     che nutri per me, tu obbedirai ad ogni sua volontà, farai ciò che egli ti
                     ordinerà di fare: questo io desidero.</l>
                  <l>«Appena avrò chiusi gli occhi, mio figlio, il conte Livio Rossano, diverrà il
                     tuo <emph rend="italic">benefattore</emph>.</l>
                  <l>«Amalo molto in cambio di tutto quanto farà per te e di ciò che io feci alla
                     tua povera mamma; cerca di provargli, fosse anche a costo della tua vita, la
                     tua gratitudine; contribuisci, per quanto puoi, alla sua felicità.</l>
                  <l>«Tu sei un ragazzo assennato, e quando avrai questa mia sarai un uomo capace di
                     dare a due povere morte la maggiore soddisfazione che possono avere da te. E
                     quando verrai a pregare sulla mia tomba, su quella di tua madre, noi
                     riconosceremo il suono della tua voce, e se ci dirai di averci obbedite,
                     riposeremo tranquille, benedicendoti. Se invece tu ci disobbedissi, tua madre
                     ed io non troveremmo più pace nella tomba e tu saresti maledetto.</l>
                  <l>«Ma tu sei buono, onesto, hai cuore, e ci ascolterai. Ti mando un bacio con
                     tutta l'anima e ti benedico. La tua benefattrice</l>
                  <l>«Contessa Stefana Rossano.»</l>
               </quote>
               <p>Livio stette per alcuni minuti con quella lettera fra le mani.</p>
               <p>- Cara mamma! - mormorò. - Essa ha pensato a me solo fino all'ultimo istante!
                  Ebbene, per amor suo mi occuperò di Fabio, quando anche egli non mi giovasse a
                  niente e dovesse procurarmi noie e spese. -</p>
               <p>Presa questa risoluzione, suggellò le due lettere, le mise nella cassettina, ed il
                  giorno seguente, vestito a lutto, col volto atteggiato ad una grande mestizia, si
                  presentava al collegio dove Fabio veniva educato.</p>
               <p>Appena diede il suo nome, venne introdotto nel gabinetto del direttore.</p>
               <p>Questi, un vecchio di modesto aspetto, dal volto spirante la più grande bontà, gli
                  andò incontro premuroso e, con voce commossa:</p>
               <p>- Vi ringrazio, signor conte, - disse - dell'onore che mi fate colla vostra
                  visita. Conosco la disgrazia che vi ha colpito, e ne soffro, come ne soffre il
                  protetto dalla compianta signora contessa.</p>
               <p>- Io sono venuto espressamente per vederlo e parlargli, - rispose Livio. - La mia
                  santa mamma ha amato quel ragazzo come un figlio, ed io crederei di mancare al mio
                  dovere, se non prendessi il suo posto in quest'opera di carità.</p>
               <p>- Voi siete degno figlio della povera signora! - soggiunse il direttore. - Sono
                  lieto di potervi dire che il ragazzo merita davvero tutta la vostra premura: è il
                  migliore degli allievi nostri, e vi assicuro che i vostri benefizi non andranno
                  perduti.</p>
               <p>- Meglio così! -</p>
               <p>Il direttore diede ordine perchè Fabio fosse chiamato.</p>
               <p>Il ragazzo non tardò a comparire nella sua uniforme del collegio. Era davvero un
                  bel fanciullo, biondo, roseo, e Livio notò subito che gli assomigliava.</p>
               <p>Fabio, entrando, guardò prima con sorpresa Livio, poi grosse lacrime gli caddero
                  dagli occhi, e congiungendo le mani con espressione commovente:</p>
               <p>- Non m'inganno: - balbettò - lei è il figlio della contessa, della mia
                  benefattrice: le somiglia tanto! -</p>
               <p>E, prima che il conte potesse prevederlo, Fabio gli cadde ai piedi svenuto.</p>
               <p>- Vedete come è sensibile! - disse il direttore, mentre aiutava Livio a sollevare
                  il ragazzo, a distenderlo sul divano. - Dal giorno in cui seppe della morte della
                  contessa, non è stato più bene. -</p>
               <p>Egli fece portare dell'acqua e dell'aceto, ne inzuppò un fazzoletto, che pose
                  sulla fronte del fanciullo.</p>
               <p>Fabio aprì gli occhi ed il suo primo sguardo fu per Livio.</p>
               <p>Allora si mise novamente a piangere.</p>
               <p>Il giovane conte lo sollevò, lo strinse al suo petto.</p>
               <p>- Piangi.... piangi! - gli disse. - Non verserai mai abbastanza lacrime per quella
                  santa che ci ha lasciati. Io pure ho il cuore spezzato, io che ho perduto in lei
                  la migliore delle madri. Sappi che ella non si dimenticò di te: mi raccomandò di
                  non abbandonarti mai, e puoi star certo che il suo voto sarà esaudito.</p>
               <p>- Oh! signor conte, io non so esprimermi, ma se potesse leggere nel mio cuore,
                  vedrebbe quanta devozione racchiude! La mia benefattrice mi parlava sempre di lei,
                  ed io l'amavo senza conoscerlo; ora sento che sarei pronto a versare per lei tutto
                  il mio sangue.</p>
               <p>- Grazie, Fabio; non dimenticherò mai le tue parole. -</p>
               <p>Calmata la piena degli affetti, Livio, con un accento quasi paterno domandò a
                  Fabio dei suoi studi, delle sue aspirazioni.</p>
               <p>- Le mie aspirazioni non sono molto alte: - rispose mestamente il ragazzo - io
                  vorrei compiere il corso commerciale per entrare come contabile in qualche
                  magazzino, dove potessi guadagnarmi da vivere. L'unica mia ambizione è di rimanere
                  a Torino per poter vedere di quando in quando lei. -</p>
               <p>Amare ed essere amato da Livio, serbare un culto profondo alla sua benefattrice,
                  ecco ormai dove Fabio compendiava tutta la sua vita.</p>
               <p>- Tu sei proprio un bravo ragazzo! - disse Livio baciandolo sulla fronte. - Io
                  vado orgoglioso di proteggerti, e puoi star certo che verrò spesso a trovarti.
                  -</p>
               <p>Infatti non passava settimana senza che il contino si recasse al collegio, e se
                  egli ne usciva commosso dai colloqui avuti con Fabio, il povero ragazzo contava
                  quelle ore come le più felici della sua esistenza, che radicavano in lui
                  profondamente il desiderio di dedicarsi al suo benefattore.</p>
            </div>
            <div type="chapter" n="26" xml:id="IT1901030026">
               <head>IV.</head>
               <p>Passato l'anno del lutto, Livio menò vita scapigliata e dispendiosa.</p>
               <p>Il conte Sebastiano seppe presto dei disordini di suo figlio.</p>
               <p>Un giorno, durante il pranzo, egli osservò che Livio era molto turbato, per cui
                  nell'alzarsi da tavola gli disse:</p>
               <p>- Ho da parlarti: andiamo nel salotto da fumo. -</p>
               <p>Il giovane divenne livido, ma rispose con abbastanza disinvoltura:</p>
               <p>- Sono ai tuoi ordini, babbo! -</p>
               <p>Seduti l'uno di faccia all'altro, il conte, guardando il figlio con espressione
                  d'immenso amore, gli disse con accento pieno di paterna tenerezza:</p>
               <p>- Perchè non hai fiducia in me, figlio mio? Io so che hai perduto al giuoco
                  cinquantamila lire in una notte, e per pagarle ti sei messo in mano agli
                  strozzini. -</p>
               <p>Il giovane stava per negare, ma comprese che avrebbe commesso una pazzia. Allora
                  pensò bene di cadere alle ginocchia del padre, e mentre grosse e bugiarde lacrime
                  comparivano nei suoi occhi:</p>
               <p>- È vero! - balbettò. - Perdono, padre mio, perdono: ti prometto di non toccare
                  mai più una carta. Mai!</p>
               <p>- Va bene; alzati e siedi; non ti ho detto ancor tutto. -</p>
               <p>Il giovane sembrò attendere umilmente.</p>
               <p>- Mi hanno poi detto che mantieni una ballerina, una minorenne, cui hai regalato
                  gioielli, carrozze e cavalli, come se tu fossi un milionario.... È vero? -</p>
               <p>Livio mostrò una certa audacia.</p>
               <p>- Sì, non lo nego! - rispose. - Ma suppongo che la povera mamma mi abbia lasciato
                  un vistoso patrimonio. -</p>
               <p>Quell'allusione afflisse il conte Sebastiano. Per quanto grande fosse la sua
                  adorazione per la defunta, non voleva che suo figlio si facesse delle
                  illusioni.</p>
               <p>- La tua povera mamma non ha lasciato nulla, - rispose con tono grave - ed ho
                  dovuto pagare molti suoi debiti perchè non venisse profanata la sua memoria. Non
                  faccio un rimprovero a quella santa; essa non conosceva il valore del denaro.
                  -</p>
               <p>Livio era alquanto scombussolato.</p>
               <p>- La mamma mi disse più volte che ti aveva portato in dote centomila lire di
                  reddito.</p>
               <p>- È verissimo; ma stante la sua prodigalità, in pochi anni finì la sua dote e più
                  della metà di ciò che io stesso possedevo. Col mio lavoro potei salvare il resto
                  ed aumentare a poco a poco il patrimonio, riuscendo in tal modo a non turbare la
                  tua povera mamma, a lasciarle continuare la sua esistenza di lusso. Ed è morta,
                  ignorando tutti i sacrifizi da me fatti per lei. -</p>
               <p>Livio rimaneva a capo chino.</p>
               <p>Il conte proseguì:</p>
               <p>- Sarei però un cattivo padre se lasciassi percorrere a te la stessa china fatale,
                  mentre ormai sei un uomo e puoi comprendere come l'esistenza non sia fatta di soli
                  piaceri. Io ho sempre lavorato, e d'ora innanzi lavorerai anche tu. Pagherò tutti
                  i debiti da te fatti, purchè tu mi prometta di nuovo di non più frequentare case
                  da giuoco e di lasciare quella ballerina.</p>
               <p>- Te lo prometto; - disse Livio - d'ora innanzi mi lascerò guidare da te. -</p>
               <p>Livio mentiva come sempre. Tuttavia per qualche tempo sembrò tornasse savio.
                  Pagati i debiti, lasciata l'amante, si mise al lavoro. Suo padre gli affidò la
                  contabilità.</p>
               <p>Un giorno il conte affidò al figlio ventimila lire per fare un pagamento. Appena
                  Livio ebbe quel denaro nelle mani, fece un viaggetto di piacere con una
                  canzonettista, ed appena a Milano, telegrafò al padre:</p>
               <p>«Non ho resistito alla tentazione. Fai tu il pagamento. Tornerò presto.»</p>
               <p>E tornò infatti dopo una settimana, completamente al verde.</p>
               <p>Questa volta il conte Sebastiano ebbe per lui parole roventi di rimprovero. Suo
                  figlio aveva abusato della sua fiducia; era doppiamente colpevole.</p>
               <p>Livio, invece di chiedergli perdono, si ribellò, mostrandosi quale veramente era:
                  cinico, audace, vizioso. Voleva imporre al padre, ma non ci riuscì: il conte tenne
                  duro, gli lesinò il denaro, gli disse che non avrebbe più riconosciuto alcun
                  debito fatto da lui.</p>
               <p>Frattanto lo sventurato padre si sentiva morire di cordoglio.</p>
               <p>Una mattina il conte Sebastiano, còlto da grave malore, spirò in meno di
                  un'ora.</p>
               <p>Livio era libero! Libero di divertirsi, di spendere, di godersi la vita, senza che
                  alcuno controllasse le sue azioni.</p>
            </div>
            <div type="chapter" n="27" xml:id="IT1901030027">
               <head>V.</head>
               <p>Fabio continuava con ardore gli studi, per rendersi sempre più degno del suo
                  benefattore.</p>
               <p>Tutta l'adorazione che il fanciullo aveva provata per la contessa, si riversò su
                  Livio. Per Fabio non vi era nulla al mondo di più bello, di più perfetto del
                  giovane conte, il quale se ne compiaceva.</p>
               <p>Fabio era sui diciotto anni, allorchè un giorno Livio si recò ad avvertirlo che
                  gli aveva trovato un buon posto di contabile in un grande magazzino di mode, dove
                  avrebbe percepito per i primi mesi sessanta lire, che sarebbero andate crescendo
                  fino a raggiungere la cifra di centocinquanta lire mensili.</p>
               <p>Fabio ne fu felice.</p>
               <p>Livio aveva preso, a nome di Fabio Ribera, due stanzette al quarto piano di un
                  vasto casamento in via della Rocca, pagandone il primo semestre anticipato e le
                  aveva fatte ammobiliare con una certa proprietà.</p>
               <p>Quando vi condusse Fabio, questi, versando lacrime di riconoscenza, cadde ai piedi
                  di Livio e gli baciò affettuosamente le mani.</p>
               <p>Fabio Ribera si presentò al magazzino indicatogli da Livio e vi fu ben
                  accolto.</p>
               <p>Il conte Rossano regolò la vita del giovane in modo che nessuno dubitasse dei
                  rapporti esistenti fra loro. Egli, sapendo che in quel magazzino cercavano un
                  contabile, offrì Fabio, dicendo che gli era stato raccomandato da un gentiluomo
                  che ne aveva fatto i più grandi elogi. Così, fu accettato.</p>
               <p>Quando Livio capitava a fare qualche compra in quel magazzino, Fabio lo salutava
                  con rispetto, ma nessuno avrebbe mai creduto che egli fosse in relazione col
                  conte.</p>
               <p>Non passava però settimana senza che il conte dedicasse una sera al suo
                  protetto.</p>
               <p>In questo frattempo Livio conobbe Giulietta Lovera.</p>
               <p>Una mattina che il conte bighellonava per le strade, giunto al corso San Maurizio
                  si fermò a guardare una giovane vestita con semplicità ma di una bellezza più
                  unica che rara.</p>
               <p>Il conte, affascinato, le si avvicinò, e con voce soave:</p>
               <p>- Perdonatemi, signorina, - disse - ma l'involto che portate è senza dubbio troppo
                  pesante per voi. Permettete che io ve lo porti. -</p>
               <p>Giulietta guardò alla sfuggita quel giovane tanto gentile, e fattasi di fiamma
                  rispose:</p>
               <p>- Ci sono avvezza, signore; e poi, non ho da fare che pochi passi; abito qui
                  vicino; grazie! -</p>
               <p>E si allontanò in fretta.</p>
               <p>Livio le tenne dietro e la vide fermarsi presso la porta di un vasto casamento,
                  dare una moneta ad un mendicante che le si era avvicinato, quindi sparire dentro
                  il vestibolo.</p>
               <p>Livio si avvicinò a sua volta all'accattone, che subito gli si rivolse
                  implorando:</p>
               <p>- Un po' di carità, per amor di Dio!</p>
               <p>- Vuoi guadagnarti dieci lire? - gli disse il conte.</p>
               <p>Il mendicante lo guardò con aria inebetita.</p>
               <p>- Dieci lire? - ripetè, credendo di sognare.</p>
               <p>- Sì, per rispondere ad una mia domanda.</p>
               <p>- Per dieci lire rispondo a cento! - esclamò l'altro aprendo la bocca ad un
                  triviale sorriso.</p>
               <p>Livio trasse dal portafogli un biglietto da dieci, che fece vedere al mendicante;
                  ma prima di darglielo domandò:</p>
               <p>- Chi era quella ragazza bionda che ti ha dato una moneta?</p>
               <p>- È una lavorante che abita nelle soffitte del casamento.</p>
               <p>- Ha famiglia?</p>
               <p>- No, signore, è sola; suo padre era un vecchio militare.</p>
               <p>- Di che vive, costei?</p>
               <p>- Lavora di bianco per un magazzino.</p>
               <p>- Avrà un amante, m'immagino!</p>
               <p>- No. Essa ha avuto delle proposte coi fiocchi, ma le ha rifiutate tutte. Qualche
                  operaio l'ha chiesta in moglie, ma ha fatto fiasco: essa dice che vuole sposare un
                  impiegato o un commesso, di cui le riesca innamorarsi. -</p>
               <p>Livio diè il biglietto da dieci e si allontanò.</p>
               <p>Ormai ne sapeva abbastanza sul conto di Giulietta e formò subito il suo piano.</p>
               <p>Egli cambiò i suoi abiti eleganti in abiti più modesti; acquistò un portafogli
                  grande, di quelli che usano comunemente i giovani d'ufficio; prese in affitto una
                  camera in via Montebello, qualificandosi per Fabio Ribera, impiegato di banca, e
                  pose tutto il suo studio nello spiare l'uscita della giovane.</p>
               <p>Quattro giorni dopo il suo primo incontro con lei, verso sera, la vide uscire dal
                  casamento sola, anche questa volta con un fagotto. Egli le si avvicinò, e
                  Giulietta lo fissò con uno sguardo crucciato.</p>
               <p>- Signorina, ve ne prego, ascoltatemi; - diss'egli con voce commossa - io non ho
                  più pace da che vi ho veduta, e desidero tanto di parlare con voi perchè
                  somigliate moltissimo a una mia povera sorella, morta a sedici anni e che io ho
                  tanto adorata. -</p>
               <p>L'impostore aveva le lacrime agli occhi.</p>
               <p>Giulietta si commosse; non aveva più ragione di offendersi, e con voce debole:</p>
               <p>- Mi dispiace di avervi, senza mia colpa, rinnovato un dolore! - balbettò.</p>
               <p>- Oh! signorina, voi invece mi avete procurata la felicità più grande che io
                  potessi sognare. Non vi pare che sia un conforto ritrovare in una persona le
                  sembianze adorate di un essere che è morto?</p>
               <p>- Avete ragione, signore! - rispose vivamente Giulietta. - Vedete, nel magazzino
                  per il quale lavoro, un vecchio contabile mi ricorda il mio povero babbo; ebbene,
                  quando lo vedo, provo una gioia sconosciuta, che egli neppure si immagina, e parlo
                  sempre volentieri con lui.</p>
               <p>- Vedete dunque che io sono da compatire. Ma scusate se vi trattengo, mentre forse
                  voi dovete recarvi al magazzino.</p>
               <p>- È vero.</p>
               <p>- Io non vi chiedo il permesso di accompagnarvi, perchè forse non me lo
                  permettereste; però avrete tutta la mia riconoscenza se, incontrandovi qualche
                  volta, non sdegnerete di scambiare una parola con me.... Se volete prendere
                  informazioni sul conto mio, potete farlo: abito in una cameretta al terzo piano di
                  quella casa che vedete là; il mio nome è Fabio Ribera, oriundo di un piccolo paese
                  del Piemonte; sono solo al mondo ed impiegato in una banca. -</p>
               <p>Giulietta rispose con dolcezza:</p>
               <p>- Anch'io sono sola al mondo, signor Fabio. Mi chiamo Giulietta Lovera, vivo del
                  mio lavoro, e nella mia povertà sto contenta.</p>
               <p>- Ebbene, giacchè la nostra sorte si somiglia, noi saremo amici, non è vero? -</p>
               <p>Egli aveva un sembiante così onesto e sincero, che Giulietta gli stese la
                  mano.</p>
               <p>- Oh! sì, - esclamò - con tutto il cuore! -</p>
               <p>Si separarono sorridendosi.</p>
               <p>Ormai Giulietta non pensava più che a quel falso Fabio, e il conte desiderava
                  follemente Giulietta.</p>
               <p>- Ella sarà mia; - si diceva - cadrà a poco a poco, senza accorgersene. Che
                  deliziosa amante avrò, allora! Come è bella! -</p>
               <p>Ciò non impediva al conte di tenere al tempo stesso relazione con Cinzia la
                  ballerina, con la quale più volte si era bisticciato ma con la quale sempre si
                  riconciliava, perchè i loro caratteri, i loro sentimenti erano presso a poco
                  uguali.</p>
               <p>Cinzia non si peritava di tradirlo allegramente con altri: Livio le era spesso
                  infedele; poi si raccontavano reciprocamente le loro avventure, ridendo alle
                  spalle di chi avevano loro creduto.</p>
               <p>Questa volta però per Livio l'avventura era più seria. Quella bellissima fanciulla
                  dai capelli d'oro gli stava a cuore più di quello che credesse; non si trattava
                  del capriccio di un'ora, ma di un intrigo che doveva essere ben ponderato e
                  condotto, perchè capiva che la più piccola imprudenza sarebbe bastata per far
                  fuggire la preda.</p>
               <p>Il conte però non seppe tacere con Cinzia, e le si confidò.</p>
               <p>- Il tuo romanzetto m'interessa; - disse la bella ridendo - ma bada di non
                  metterti in qualche impiccio. Le fanciulle oneste sono terribili dinanzi ad un
                  tradimento: sta' in guardia! -</p>
               <p>Due giorni dopo, nel pomeriggio, Livio incontrò Giulietta, cui si avvicinò con le
                  mani stese.</p>
               <p>- Vi recate al magazzino, signorina? - le domandò.</p>
               <p>- No, torno a casa.</p>
               <p>- Così presto? Con un pomeriggio tanto splendido? Se sapeste quanto fa bene
                  camminare dopo essere stati seduti a lavorare per molte ore del giorno!
                  Acconsentite che vi accompagni a fare una passeggiata sul viale? Andremo verso Po.
                  -</p>
               <p>Giulietta non ebbe il coraggio di rifiutare.</p>
               <p>In quei due giorni non aveva fatto che pensare a lui, provando un vero benessere
                  al pensiero che essa occupava il cuore del giovane col ricordo della sorella
                  morta.</p>
               <p>Come diffidare di un uomo così gentile, rispettoso, che serbava tanto culto ad una
                  morta?</p>
               <p>Gli occhi del giovane la fissavano con una tenerezza malinconica.</p>
               <p>Camminarono alquanto senza parlare. Poi Livio cominciò ad abbandonarsi a false
                  confidenze. Compose un romanzetto della sua vita, dicendosi figlio di un uomo che
                  aveva consumato tutto il patrimonio in bagordi, descrivendo le torture sofferte da
                  sua madre, una santa, per allevare i suoi due figli, un maschio ed una femmina,
                  buoni, onesti, amanti del lavoro.</p>
               <p>Giulietta, a sua volta, gli fece il semplice racconto della sua esistenza; gli
                  disse come anch'essa vivesse di lavoro e ricordi, cercando di mantenersi sempre
                  sulla via dell'onestà, che i suoi cari le avevano inculcata nell'anima.</p>
               <p>La sera era deliziosa. Nell'aria vi era una freschezza soave; non una nube velava
                  il sereno orizzonte.</p>
               <p>I due giovani si erano seduti sopra una breve sporgenza, quasi in riva al Po. Non
                  si dicevano più nulla, ma provavano un incanto nuovo, delizioso, e lasciarono
                  scendere la notte senza quasi accorgersene.</p>
               <p>Fu la prima Giulietta a risvegliarsi da quel sogno.</p>
               <p>- Mio Dio, come si è fatto tardi! - esclamò scattando in piedi. - Che diranno i
                  miei vicini non vedendomi ancora rientrare?...</p>
               <p>- Se vi faranno qualche osservazione, - mormorò con somma dolcezza Livio,
                  prendendole una mano - direte che avete fatto una passeggiata col vostro
                  fidanzato. -</p>
               <p>Giulietta impallidì e chinò gli occhi confusa.</p>
               <p>- Signor Fabio! -</p>
               <p>Egli le cinse con un braccio la vita, l'attirò dolcemente a sè.</p>
               <p>- Perchè non unire i nostri destini? - le chiese con accento carezzevole
                  all'orecchio. - Voi sarete l'angelo custode del mio modesto focolare, ed io
                  benedirò ancora alla vita.... Dite, Giulietta: volete essere mia moglie?</p>
               <p>- Io sono povera, lo sapete, - balbettò.</p>
               <p>- Che importa? Neppur io sono ricco, ma ho qualche risparmio che mi permetterà di
                  ammobiliare un piccolo nido. Alla banca guadagno centocinquanta lire al mese, e
                  con una moglie come voi, la nostra casa diverrà un paradiso. Oh! non mi
                  respingete: se rifiutate, io muoio, perchè vi amo tanto! -</p>
               <p>Commossa, Giulietta lo guardò.</p>
               <p>- Anch'io vi amo, - disse con quella franchezza che era il fondo del suo carattere
                  - ed accetto con tutta l'anima! -</p>
               <p>Quella sera, tornata a casa, Giulietta pregò a lungo, ringraziando Dio della
                  felicità che le concedeva e ripetendo mille volte con tenerezza il nome di
                  Fabio.</p>
            </div>
            <div type="chapter" n="28" xml:id="IT1901030028">
               <head>VI.</head>
               <p>Mentre succedevano queste scene, il vero Fabio Ribera disimpegnava con zelo il suo
                  modesto ufficio, acquistandosi ogni giorno più la stima del principale.</p>
               <p>Fabio era sempre il primo al lavoro, l'ultimo ad uscire dal magazzino.</p>
               <p>Non chiedeva mai permessi, non andava mai al teatro.</p>
               <p>- Ma come passate le sere? - chiedevano gli altri commessi.</p>
               <p>- Studio, - rispondeva - perchè ho ancora molto da imparare.</p>
               <p>- Avete idea di cambiare posizione?</p>
               <p>- No, ma l'istruirsi giova sempre. -</p>
               <p>Fabio non aveva mai fatto allusione al conte: teneva per sè il suo dolce segreto.
                  Le commesse, e non erano poche, gli rivolgevano occhiate incendiarie. Ma egli
                  fingeva di non accorgersene. Solo una bimba pallida, dall'aspetto un po'
                  sofferente, sebbene bellissima, aveva acquistata la sua simpatia.</p>
               <p>Era Ilda, che si trovava da poco tempo nel magazzino e che nonostante il fondo
                  ardito del suo carattere rimaneva come impaurita dal contegno spesso insolente
                  delle altre commesse. Era ancora così giovane! Aveva appena quindici anni, ed era
                  stata educata in convento!</p>
               <p>Il tempo scorreva.</p>
               <p>Già da molte settimane il conte non era stato a trovar Fabio, tanto che questi
                  cominciava ad essere inquieto, quando una sera Livio comparve con aria sorridente,
                  ed abbracciando il giovane esclamò:</p>
               <p>- Credevi ti avessi dimenticato, non è vero?</p>
               <p>- No, ma temevo che foste ammalato.... e soffrivo.</p>
               <p>- Povero ragazzo! Invece io stavo benissimo, vivevo in piena luna di miele, avendo
                  raggiunto il colmo della felicità. -</p>
               <p>Fabio lo guardava estatico.</p>
               <p>- Avete preso moglie?</p>
               <p>- No, mio caro, ma sono stato e sono l'amante della ragazza più adorabile che
                  esista. Te la farò conoscere, nè avrai mai veduto nulla di più bello e perfetto.
                  -</p>
               <p>Il conte rimase con Fabio fino alla mezzanotte e promise di tornare presto.</p>
               <p>Ma scorsero due mesi senza che comparisse.</p>
               <p>Fabio deperiva: era diventato taciturno.</p>
               <p>Passava ore intiere col ritratto del conte fra le mani, e s'irritava contro la
                  sconosciuta che si era impadronita del suo benefattore.</p>
               <p>Finalmente, non potendo più resistere alla smania che l'agitava, scrisse a Livio
                  una lettera quasi supplichevole come faceva quando era ancora in collegio.</p>
               <quote>
                  <l>«Mio benefattore,</l>
                  <l>«Ogni giorno che passa è un nuovo tormento per me non vedendovi, e pensando che
                     mi abbiate dimenticato.... So bene che io sono misera cosa, di cui avete
                     ragione di non curarvi: io non posso offrirvi altro che la mia devozione; ma a
                     voi costerebbe così poco ridonarmi la felicità! Mi basterebbe una vostra parola
                     scritta, o vedervi per pochi minuti.</l>
                  <l>«A momenti odio quasi colei che vi distacca da me. Oh! perdonatemi,
                     perdonatemi, e non scacciatemi dalla vostra via, voi che avete avuto tanta
                     bontà per me! Se io dovessi perdervi, morirei.</l>
                  <l>«Il vostro schiavo devoto</l>
                  <l>«Fabio Ribera.»</l>
               </quote>
               <p>Il giovane chiuse la lettera in una busta e la impostò; poi attese col cuore
                  palpitante, come se dovesse ricevere la risposta o la visita di una donna
                  adorata.</p>
               <p>La mattina seguente trovò in portineria un biglietto del conte al suo indirizzo.
                  L'aprì e lesse:</p>
               <quote>
                  <l>«Stasera, uscendo dal magazzino, vieni da me. Ti presenterai come commesso del
                     mio sarto, senza dare il tuo nome: sarai subito introdotto.»</l>
               </quote>
               <p>Fabio, appena uscito dal magazzino, si avviò senz'altro all'abitazione del
                  conte.</p>
               <p>Il domestico che gli aprì, sentito che era il commesso del sarto, gli disse:</p>
               <p>- Venite: il conte vi aspetta. -</p>
               <p>Gli fece attraversare alcune stanze elegantissime e, sollevata una portiera,
                  picchiò ad un uscio chiuso.</p>
               <p>La voce di Livio disse:</p>
               <p>- Entrate. -</p>
               <p>Il domestico aprì per avvertire che era giunto il commesso che aspettava.</p>
               <p>- Ebbene, venga subito, - esclamò il conte - e bada bene che non ci sono più per
                  alcuno!</p>
               <p>- Ho capito. -</p>
               <p>Fabio era entrato e rimaneva in atteggiamento umile, rispettoso.</p>
               <p>Ma quando il cameriere ebbe richiuso l'uscio, il giovane si slanciò ai piedi del
                  suo benefattore, che non si era alzato dalla poltrona su cui stava seduto, e gli
                  prese una mano coprendola di baci, balbettando:</p>
               <p>- Grazie, grazie di avermi concesso di vedervi: se sapeste quanto ho sofferto!
                  -</p>
               <p>Livio sembrava lusingato da quell'omaggio affettuoso.</p>
               <p>- Povero Fabio! Ma alzati; ho da parlarti seriamente! -</p>
               <p>Il giovane obbedì: sedette di faccia al conte, come questi gli aveva indicato, e
                  lo fissò avidamente.</p>
               <p>Allora si accòrse che la fisonomia di Livio non aveva più la freschezza di due
                  mesi prima, nè si mostrava raggiante di piacere. Una ruga gli attraversava la
                  fronte, un sorriso pieno di amarezza gl'incurvava la bocca.</p>
               <p>- Siete stato ammalato? - chiese con segreta angoscia.</p>
               <p>- No, Fabio, rassicurati; ho soltanto avuto una disillusione. Ti parlai pure di
                  una ragazza di cui mi ero innamorato...?</p>
               <p>- Sì; ebbene?</p>
               <p>- Ebbene, caro mio, quella ragazza si è presa giuoco di me, che ho fatto tante
                  bestialità per cagion sua. Basta, ora tutto è finito! ma ne ho avuto uno strappo
                  al cuore.</p>
               <p>- Miserabile sgualdrina! - esclamò Fabio. - Se la conoscessi, vorrei farle pagar
                  caro il dispiacere che vi ha dato! -</p>
               <p>Livio assunse un tono dolce, commovente.</p>
               <p>- Ti ringrazio; ma è meglio non pensarci più. Parliamo piuttosto di te. Stai per
                  compiere vent'anni, non è vero?</p>
               <p>- Sì, conte.</p>
               <p>- Io sono molto contento di te, ragazzo mio: hai superato tutte le mie aspettative
                  e quelle di mia madre: sei un vero uomo. Vado orgoglioso di proteggerti, e sebbene
                  tu non abbia ormai bisogno del mio aiuto, potrai in qualunque occasione rivolgerti
                  a me.</p>
               <p>- Ah! vorrei poter dare io la mia vita per voi!</p>
               <p>- Può darsi benissimo che un giorno o l'altro abbia bisogno di te!</p>
               <p>- Venga quel giorno benedetto: mi vedrà alla prova.</p>
               <p>- Non ne dubito, mio buon Fabio; ma per ora mi basta solo il tuo affetto, la tua
                  amicizia. E se ti ho fatto venir qui, invece di venire io da te, è stato per
                  consegnarti una reliquia che non potevo darti prima. -</p>
               <p>E presa una cassettina d'ebano la porse a Fabio soggiungendo:</p>
               <p>- Qui dentro troverai due lettere che ti saranno più care di qualsiasi cosa al
                  mondo: l'una di tua madre, l'altra della mia, lettere scritte da quelle sante
                  pochi giorni prima di morire. Mia madre le affidò a me, pregandomi di
                  consegnartele quando tu avessi vent'anni. -</p>
               <p>Fabio, tremante per la commozione, prese la cassettina e ringraziò Livio, che lo
                  accomiatò stringendogli la mano con affetto.</p>
               <p>Poi il conte suonò il campanello, perchè il domestico accompagnasse il giovane
                  commesso alla porta.</p>
               <p>Appena solo, un singolare sorriso dischiuse le labbra di Livio.</p>
               <p>- Com'è ingenuo! - pensava.</p>
               <p>Egli non aveva detto a Fabio la verità qual'era, circa i suoi amori con
                  Giulietta.</p>
               <p>La fanciulla, affascinata dal libertino, aveva creduto a tutto quello che egli
                  volle darle ad intendere.</p>
               <p>Per quasi un mese Livio si condusse con lei come il più timido degli uomini,
                  facendo bei propositi per l'avvenire.</p>
               <p>- Come saremo felici! - le diceva. - Alla sera, tornando a casa, troverò la mia
                  adorata mogliettina ad aspettarmi, a farmi dimenticare le cure dell'ufficio.
                  Quando poi avremo un figlio.... -</p>
               <p>Giulietta tremava ed arrossiva.</p>
               <p>Livio sorrideva di quell'adorabile confusione.</p>
               <p>Giulietta si lasciava cullare da quelle promesse, accompagnate da sguardi teneri,
                  da dolci sorrisi.</p>
               <p>Un giorno Livio le disse come avesse trovato un bell'appartamentino, che sembrava
                  fatto per loro.</p>
               <p>- Voglio spendere tutti i miei risparmi per rendere il nido degno di te, -
                  aggiunse con tenerezza. - A proposito: hai pensato alle carte occorrenti per il
                  nostro matrimonio? -</p>
               <p>Giulietta provò una dolce commozione.</p>
               <p>- No, non ancora; - rispose debolmente - ma posso averle in settimana.</p>
               <p>- Brava! Le consegnerai a me, ed io provvederò per le pubblicazioni. -</p>
               <p>Ormai si vedevano ogni giorno, ed egli era salito più volte nella soffitta di
                  Giulietta, dove ottenne qualche puro bacio.</p>
               <p>Una mattina che il conte andò a prenderla per fare una passeggiata prima di
                  recarsi all'ufficio, come egli diceva, appena in istrada la prese allegramente a
                  braccetto, esclamando:</p>
               <p>- Indovina un po' dove ti conduco?</p>
               <p>- Non so! - ella rispose guardandolo, raggiante di amore.</p>
               <p>- Ebbene, ti conduco a visitare il nostro nido, che ieri ultimarono. Voglio
                  sentire il tuo parere. -</p>
               <p>Giulietta arrossì dalla gioia.</p>
               <p>Il quartierino in parola era al secondo piano, in fondo al cortile di un vasto
                  casamento sulla piazza Vittorio Emanuele I.</p>
               <p>Livio aveva in tasca la chiave dell'appartamento, che era stato mobiliato in quei
                  giorni. Entrarono in una piccola anticamera, un po' oscura, ma nella quale
                  Giulietta scòrse subito una bella giardiniera piena di fiori.</p>
               <p>Livio aprì l'uscio a destra, che metteva in un graziosissimo salotto azzurro
                  pallido.</p>
               <p>- È troppo bello per me! - esclamò Giulietta, confusa dal piacere.</p>
               <p>Dal salotto passarono nella camera da letto, spaziosa, elegantissima.</p>
               <p>La giovane credeva di sognare. Fabio aveva fatto tutte quelle spese per lei!
                  Ancora poche settimane, ed ella sarebbe regina di quell'incantevole nido!</p>
               <p>Livio notava quella commozione, e la sua perfida anima ne gioiva.</p>
               <p>- Ti piace? - chiese con accento carezzevole, cingendole con un braccio la
                  vita.</p>
               <p>Giulietta lo guardò colle lacrime negli occhi.</p>
               <p>- Oh! tanto, tanto; come sono felice!</p>
               <p>- Se tu sapessi quanto mi rendi contento! Ma vieni: non hai ancora veduto la
                  nostra cucinetta. -</p>
               <p>Era graziosa anche quella, col fornello a gas, un armadio che conteneva tutto un
                  servito per la tavola, un cestino di posaterie, diverse bottiglie di liquori.</p>
               <p>- Vedi, - disse Livio con tono dolcissimo - i giorni feriali potremo pranzare in
                  cucina; le feste, voglio che ce le godiamo a tavola in salotto: non sei del mio
                  parere?</p>
               <p>- Tutto quello che piace a te piace a me pure.</p>
               <p>- Sei un angelo! Intanto mi permetterai, mogliettina mia, che ti faccia gli onori
                  di casa: ho preparato un piatto di biscottini ed una bottiglia di vecchio marsala.
                  -</p>
               <p>Li tolse dall'armadio.</p>
               <p>Giulietta volle aiutarlo a ripulire due bicchieri, a portarli sul vassoio. Egli la
                  seguì colla bottiglia e i dolci. Misero tutto sul tavolino del salotto, poi Livio
                  tolse il cappellino alla fanciulla, dicendole che gl'impediva di ammirare i suoi
                  splendidi capelli d'oro.</p>
               <p>Sedettero vicini, sul divano, dimentichi del mondo intero.</p>
               <p>Duo ore dopo, quando uscirono da quella casa, Giulietta non era più pura come vi
                  era entrata.</p>
               <p>Non sapeva come fosse caduta, nè poteva darne colpa a Livio.</p>
               <p>Egli nulla le aveva chiesto, non aveva preteso nulla, ma la voce fascinatrice di
                  lui, le sue parole, l'avevano immersa in un'estasi, in cui non sapeva distinguere
                  il sogno dalla realtà. E si era abbandonata senza riserva, incosciente,
                  felice.</p>
               <p>Quando riprese possesso di sè, pianse a calde lacrime. Ma Livio seppe sopire il
                  suo rimorso e farle coraggio.</p>
               <p>- Perchè piangi? Tu hai ceduto al tuo cuore, come io ho obbedito al mio. Saremo
                  tra pochi giorni marito e moglie. Chi potrebbe rimproverarci la nostra felicità?
                  -</p>
               <p>Così soffocò i suoi ultimi scrupoli. Fin da quel momento Giulietta non seppe
                  rifiutargli più nulla, visse in pieno idillio, attendendo il giorno in cui si
                  sarebbero sposati.</p>
               <p>Ma il libertino, ottenuto il suo intento, già pensava di abbandonare la
                  poveretta.</p>
               <p>Egli, riannodato con Cinzia, le raccontò ridendo la sua avventura sotto le spoglie
                  di un commesso di banca, e le chiese consiglio per liberarsi della sedotta.</p>
               <p>- Colei non sa davvero chi tu sia? - chiese Cinzia.</p>
               <p>- No.</p>
               <p>- Le hai scritto?</p>
               <p>- Sì, ma firmavo le lettere col nome falso, quindi non ho nulla da temere da quel
                  lato.</p>
               <p>- Ebbene, fai scomparire il commesso di banca, ritorna il conte Livio Rossano, ed
                  accompagnami a Montecarlo senza rivedere colei. Se tornando a Torino tu la
                  incontrassi, fingi di non conoscerla; se ti venisse incontro, dimostrale che si
                  inganna.</p>
               <p>- Farò così. -</p>
               <p>Il giorno stesso portò via la sua piccola valigia dalla camera ammobiliata presa
                  in affitto come commesso. Pagò inoltre alla padrona del quartiere che Giulietta
                  credette ammobiliato per il loro matrimonio, il prezzo di quei giorni, ed alla
                  sera partì con Cinzia per Montecarlo, senza curarsi della sventurata che
                  abbandonava dietro di sè.</p>
               <p>Il conte per tre settimane fu di nuovo felicissimo con Cinzia, nonostante le
                  perdite subite a Montecarlo.</p>
               <p>Ma la ballerina partì con un altro per la Russia, e Livio fece ritorno a
                  Torino.</p>
               <p>Egli aveva dimenticato Giulietta.</p>
               <p>Peraltro, quasi presentisse che un giorno o l'altro Fabio Ribera potrebbe avere
                  parte in quest'avventura, pensò di raggirarlo fingendosi abbandonato dalla
                  giovane, e consegnandogli quelle due lettere che dovevano sempre più avvincerlo
                  alla sua persona.</p>
               <p>Tuttavia nessun pensiero delittuoso era mai passato per la mente di Livio, che,
                  datosi a nuovi capricci, continuò a dissipare il suo patrimonio, del quale stava
                  per vedere il fondo.</p>
               <p>Fu allora che la sua buona stella lo unì a Bianca Moreno.</p>
            </div>
            <div type="chapter" n="29" xml:id="IT1901030029">
               <head>VII.</head>
               <p>Come già sappiamo, la povera Giulietta, dopo l'abbandono dell'amante, tentò di
                  suicidarsi; ma fu salvata. L'affettuosa premura dei vicini le rese poi il coraggio
                  di vivere.</p>
               <p>Quando fu madre, allevò con amore la sua creatura, pur continuando a lavorare per
                  guadagnarsi la vita.</p>
               <p>Il nome di Fabio Ribera non era più uscito dalle sue labbra, ma la giovane non lo
                  dimenticava.</p>
               <p>Spesso, seduta accanto alla culla della sua creatura, il suo pensiero correva al
                  bel giovane che aveva appassionatamente amato, o rileggeva le lettere di lui, e
                  calde lacrime le scorrevano dagli occhi.</p>
               <p>Menzogna, l'amore! Menzogne, i giuramenti!</p>
               <p>Erano trascorsi tre anni.</p>
               <p>Una mattina, Giulietta, affidata Gina a Teresa Pavin, era uscita per riportare del
                  lavoro.</p>
               <p>Giunta in via Garibaldi, una carrozza padronale si fermò vicina a lei. Ella si
                  volse istintivamente a guardare chi scendeva, e credette ad un tratto di cadere a
                  terra fulminata.</p>
               <p>Dalla vettura era sceso un bell'uomo, elegantissimo, che aveva i lineamenti di
                  Fabio Ribera. Egli porse poi la mano ad una giovane di una bellezza maravigliosa,
                  dicendole con una voce che la povera Giulietta riconobbe tosto:</p>
               <p>- Fa' adagio, Bianca! -</p>
               <p>La coppia entrò in un negozio, e Giulietta rimase immobile, stupidita, come fuori
                  di sè.</p>
               <p>Fu scossa dalla voce dello staffiere, ch'era sceso dalla cassetta e che, vedendo
                  quella bella ragazza, non si lasciò sfuggire l'occasione di farle un
                  complimento.</p>
               <p>Giulietta, assalita da un'idea improvvisa, sorrise all'audace staffiere,
                  esclamando:</p>
               <p>- La vostra padrona è più bella di me!</p>
               <p>- La signora contessa è bruna ed a me piacciono le bionde! - rispose lo
                  staffiere.</p>
               <p>- Ah! è una contessa?</p>
               <p>- Meritereste d'esserlo anche voi!</p>
               <p>- Ed è suo marito, quel signore che l'accompagna?</p>
               <p>- Sì, è il conte Livio Rossano. -</p>
               <p>Che ella si fosse ingannata? Ma no, era lui, proprio lui!</p>
               <p>- Il conte Rossano? - ripetè sorridendo. - Ah! mi pare di averlo sentito
                  nominare...</p>
               <p>- .... per aver corso molto la cavallina con belle ragazze pari vostro, - sussurrò
                  in fretta e piano lo staffiere.</p>
               <p>Giulietta si sentì torcere il cuore; tuttavia soggiunse con aria maliziosa:</p>
               <p>- Ah! lo so.... Abita sul corso.... -</p>
               <p>Fingeva di cercare il nome, come se non lo ricordasse.</p>
               <p>- ....Palestro, - disse lo staffiere.</p>
               <p>- Sì.... sì, è proprio lui! - proruppe ridendo Giulietta. - E tal padrone, tal
                  domestico. -</p>
               <p>Si allontanò, lasciando lo staffiere intontito.</p>
               <p>Ella camminava in fretta, con la testa in fiamme.</p>
               <p>- Ah! l'infame, - mormorava - era un conte, e si è finto un semplice commesso di
                  banca! Il nome datomi era falso.... Ma lo smaschererò; forse sua moglie ignora
                  tutto. Essa è bellissima ed ha il viso di buona. Se mi recassi da lei? Merita
                  forse, quel miserabile, di essere un marito felice? -</p>
               <p>Giulietta si guardò bene dal far parola con alcuno di quell'incontro; ma formò
                  subito il suo piano.</p>
               <p>Ella si recò sul corso Palestro, ed entrata da una lattivendola, le disse:</p>
               <p>- Scusate, abita qui vicino la contessa Bianca Rossano?</p>
               <p>- Precisamente: la servo io di latte. Che buona signora! È proprio un angelo!</p>
               <p>- Non sapete se cerca una cameriera?</p>
               <p>- Qualche tempo fa, sì, me lo disse Celia, la prima cameriera; ma credo che ora
                  abbiano trovato.</p>
               <p>- Peccato! - disse Giulietta. - Sarei andata volentieri in quella casa, dove si
                  deve star bene.</p>
               <p>- Per la contessa, sì. Ma il conte è una vecchia volpe! Ne ha fatte e ne fa di
                  tutti i colori!</p>
               <p>- Buono a sapersi! Se è così, non invidio le cameriere di quella casa. -</p>
               <p>Giulietta salutò la lattivendola e se ne andò.</p>
               <p>Frattanto si propose di accertarsi che il conte Rossano e Fabio Ribera fossero
                  veramente un solo uomo.</p>
               <p>La sera, affidata Gina a Teresa con un pretesto qualunque, si mise a spiare vicino
                  al palazzo e ne vide uscire il conte. Gli tenne dietro. Quando fu giunto ad una
                  svolta del viale, Giulietta gli si avvicinò, e battendogli sulla spalla:</p>
               <p>- Buona sera, Fabio Ribera! - disse a voce alta.</p>
               <p>Il conte si volse, pallido come un sudario.</p>
               <p>Riconobbe Giulietta, ma volle fingere la sorpresa.</p>
               <p>- Dite a me, signorina? - chiese con brusco accento.</p>
               <p>- Sì, non fare quell'aria stupida! - rispose Giulietta sollevando arditamente la
                  bella testa. - Oh! so bene adesso che il mondo ti conosce per Livio Rossano; ma
                  per me sei Fabio Ribera, commesso di una banca.... fallita. -</p>
               <p>E la giovane diede in una risata piena di sarcasmo, di amarezza, di
                  disperazione.</p>
               <p>- Io non vi comprendo, signorina! - arrischiò il conte.</p>
               <p>- No? Ebbene, andrò a spiegarmi con tua moglie, e quando le avrò raccontato la mia
                  storia e mostrato le tue lettere, sono certa che c'intenderemo. -</p>
               <p>Livio fremette, e con voce tremante, in preda alla più grande agitazione:</p>
               <p>- No, tu non lo farai, Giulietta! - balbettò.</p>
               <p>- Ah! mi riconosci, adesso? Ricordi ancora il mio nome?</p>
               <p>- Io non ti ho mai dimenticata, - diss'egli ritrovando a un tratto tutto il suo
                  spirito, preparandosi a scolparsi. - Vieni, andiamo a casa tua, ti spiegherò
                  tutto; vedrai che non sono colpevole come forse pensi. Le apparenze
                  ingannano....</p>
               <p>- Davvero? Ebbene, a casa mia non riporrai più piede; ma conducimi dove vuoi,
                  foss'anche in un luogo infame, come facesti quando ero ancora una fanciulla
                  onesta, purchè possa una buona volta gettarti sul volto tutte le tue viltà. -</p>
               <p>Il conte era sulle spine, perchè la giovane andava alzando la voce.</p>
               <p>Ma fece uno sforzo su sè stesso e disse vivamente:</p>
               <p>- Ebbene, vieni. -</p>
               <p>Si mise a camminare rapidamente e Giulietta lo seguì.</p>
               <p>Giunsero ad una stazione di vetture.</p>
               <p>Il conte aprì lo sportello di una di esse, perchè la giovane vi salisse.</p>
               <p>Ella non si oppose.</p>
               <p>Livio si rivolse al vetturino, gli dette con voce ferma un indirizzo, poi salì
                  accanto a Giulietta.</p>
               <p>Non scambiarono una parola fino a quando la vettura si fermò.</p>
               <p>Allora il conte disse alla giovane:</p>
               <p>- Aspettate un momento. -</p>
               <p>Saltò a terra e disparve nel vestibolo di un bel palazzo. Salì al terzo piano,
                  sonò all'uscio di destra. Una giovane cameriera venne ad aprire.</p>
               <p>- È in casa la signora?</p>
               <p>- Sì. -</p>
               <p>Un uscio si schiuse e comparve Cinzia.</p>
               <p>- Oh! che piacere! - esclamò, facendo l'atto di saltargli al collo.</p>
               <p>Ma vedendolo pallido, colla fronte corrugata, ristette.</p>
               <p>- Che hai?</p>
               <p>- Andiamo nella tua camera: ho bisogno di dirti due parole in fretta. -</p>
               <p>Cinzia si affrettò ad introdurlo.</p>
               <p>- Che c'è dunque? Che ti succede?</p>
               <p>Il conte la informò di quanto accadeva, e soggiunse:</p>
               <p>- Bisogna assolutamente che io conceda a Giulietta il colloquio che mi chiede. Tu
                  mi cederai il salotto, e te ne andrai con Rosetta.</p>
               <p>- Rosetta la manderò fuori, ma io, caro mio, rimarrò qui, perchè voglio sapere la
                  parte che debbo fare. D'altronde, fra noi, lo sai, non devono esserci segreti....
                  Se rifiuti, conduci pure la tua colomba in altro luogo. -</p>
               <p>Il conte fremeva, ma fu costretto a cedere.</p>
               <p>Egli ridiscese di volo le scale e fece salire Giulietta in casa della
                  ballerina.</p>
               <p>Appena entrato nel salotto, il conte gettò il cappello su di una poltrona e fece
                  l'atto di inginocchiarsi dinanzi a Giulietta.</p>
               <p>Ma la giovane lo guardò con disprezzo.</p>
               <p>- È inutile che ricominciate l'ipocrita commedia! - disse. - Se la ingenua
                  fanciulla vi cedette, la donna saprà mantenere la propria dignità.</p>
               <p>- Non mi sarà permesso di scolparmi?...</p>
               <p>- Scolparvi? Come lo potete? Sarei curiosa di saperlo. -</p>
               <p>Ella aveva assunto un tono beffardo, altero.</p>
               <p>Livio parlò dapprima a voce bassa, velata, ma che si fece a mano a mano più
                  forte:</p>
               <p>- Sono stato un miserabile, un infame, non lo nego, ma l'amore che voi m'ispiraste
                  al primo vedervi mi fece perdere la testa.</p>
               <p>- L'amore! - interruppe Giulietta ironica.</p>
               <p>- Sì, io vi amai al nostro primo incontro, ed avrei voluto presentarmi a voi sotto
                  le mie vere spoglie. Ma seppi che il vostro sogno era di sposare un impiegato o un
                  commesso, e per attirarvi a me v'ingannai, ma adorandovi come nessuna donna è
                  stata adorata.</p>
               <p>- Ed è questa la vostra discolpa? - esclamò fremente di sdegno Giulietta, fissando
                  sul conte gli occhi fiammeggianti. - Vi piacqui, e per passare il tempo ingannaste
                  la povera operaia che nulla sapeva della vita, che non sospettava gl'intrighi dei
                  vostri pari. Un giorno, stanco del vostro capriccio, mi abbandonaste, senza
                  pensare che forse questa misera tradita era madre! -</p>
               <p>Il conte indietreggiò. Giulietta seguitò, animandosi:</p>
               <p>- La vostra infamia cangiò ad un tratto il mio amore in un profondo disprezzo, e
                  l'uomo che doveva abbellire la mia vita divenne per me un oggetto d'odio, di
                  terrore. Ma io pure ero stata colpevole, e non perdonavo a me stessa il mio fallo.
                  Mi rinchiusi in una solitudine assoluta, accettai rassegnata la mia maternità, mi
                  dedicai alla mia creatura, nè mi curai di venire in cerca di voi. Vi avevo
                  dimenticato, quando il caso volle che v'incontrassi.</p>
               <p>«Seppi allora come il sedicente Fabio Ribera non fosse che il conte Livio
                  Rossano.</p>
               <p>«Seppi inoltre che la contessa vostra moglie ignora la vostra perversità, si crede
                  adorata, mentre voi la ingannate con avventuriere.</p>
               <p>«Se mi avessero detto che eravate un buon marito, forse non mi sarei neppure
                  curata di rivedervi; ma nel sapere che vi prendete giuoco anche della più onesta
                  delle mogli, ho sentito di odiarvi come non vi avevo odiato per il vostro
                  tradimento.</p>
               <p>«Ed ho trovato la mia vendetta.</p>
               <p>«Non è giusto che l'ipocrita abbia sempre a trionfare: io vi smaschererò dinanzi a
                  vostra moglie. -</p>
               <p>Il pallido volto di Giulietta si era fatto di fuoco, i suoi occhi
                  fiammeggiavano.</p>
               <p>Il conte la guardava, e gli pareva più bella così audace, minacciosa, che umile e
                  tenera.</p>
               <p>- Fai pure, - disse - ma un giorno rimprovererai te stessa di avermi giudicato più
                  colpevole di quello che sono.</p>
               <p>«Tu ignori, Giulietta, che cosa sia il mondo nel quale io vivo. Non scuso affatto
                  la colpa commessa verso di te: ma ascoltami.</p>
               <p>«Io non potevo sposarti, perchè quando ti conobbi ero già rovinato, e per me,
                  avvezzo allo splendore, alla ricchezza, la miseria è peggiore della morte.</p>
               <p>«Se fossi nato un povero operaio, anch'io forse sarei stato migliore. Ti amavo,
                  ripeto, ma avevo in disgusto la povertà. E quest'orrore lo sentivo anche per te.
                  Avrei voluto farti un trono d'oro, vederti regnare sopra tutte le altre donne. Ma
                  se allora ti avessi detto tutto ciò, tu, fiera ed onesta, non mi avresti amato.
                  Allora ricorsi all'unico mezzo che mi restava per legarti a me per sempre: farti
                  mia, colla promessa che saresti mia moglie; e ci riuscii.</p>
               <p>«Ma credi che questo bastasse a saziare l'amore quasi feroce che mi avevi
                  ispirato? No! Il mio sogno persisteva. Volli essere di nuovo ricco, e soltanto per
                  te, e sposai una donna che non amavo, per avere i suoi milioni da offrirti. -</p>
               <p>Giulietta rivolse il capo con disgusto.</p>
               <p>- La vostra infamia mi stomaca! Potevate mai sperare che io divenissi la vostra
                  amante, calpestando una donna che io rispetto per quanto disprezzo voi?</p>
               <p>- Credi forse che io non mi disprezzi? Eppure per te commetterei anche un delitto!
                  Sì, sì: ad un tuo cenno mia moglie sparirà dal mondo, e noi potremo essere ancora
                  felici con la nostra creatura. -</p>
               <p>Le si era avvicinato fremente.</p>
               <p>Giulietta lo respinse con orrore.</p>
               <p>- Sciagurato! - esclamò. - Se ancora avessi nutrito un atomo di tenerezza per voi,
                  le vostre parole l'avrebbero distrutto. Povera contessa, caduta nelle vostre mani!
                  Ma no, non è giusto che essa continui ad illudersi sul conto vostro; mi parrebbe
                  di essere vostra complice se non la illuminassi! -</p>
               <p>Livio si morse a sangue le labbra.</p>
               <p>- L'avvertirai? - chiese fra i denti.</p>
               <p>- Sì! - rispose Giulietta freddamente.</p>
               <p>- A noi due, dunque! - esclamò Livio. - Io ti ho offerto la pace, e tu vuoi la
                  guerra. Sia. Ti do tempo un mese a pensarci.</p>
               <p>- Non attenderò tanto per smascherarvi.</p>
               <p>- Giulietta! -</p>
               <p>Il volto di lui prese un'espressione così terribile, che la giovane credette fosse
                  giunta l'ultima sua ora.</p>
               <p>Allora pensò alla sua bambina, che senza lei sarebbe rimasta sola al mondo. E
                  tutta la sua energia cadde; una lacrima corse nei suoi occhi e balbettò:</p>
               <p>- Ebbene, no, non parlerò! -</p>
               <p>Il volto di Livio espresse il trionfo.</p>
               <p>Giulietta fuggì da quella casa come pazza.</p>
               <p>Livio non aveva fatto un moto per trattenerla, ma nei suoi occhi era un lampo
                  sinistro.</p>
               <p>- Ella parlerà, ne sono sicuro! - pensava. - Ma io saprò chiuderle la bocca. -</p>
               <p>Una mano che gli batteva sulla spalla lo fece trasalire.</p>
               <p>Era quella di Cinzia.</p>
               <p>- Hai sentito? - chiese il conte sorridendo.</p>
               <p>Cinzia era più pallida del solito. La voce le uscì come un sibilo dalle
                  labbra:</p>
               <p>- Ho sentito tutto, e ti dico una cosa sola: mi fai orrore! -</p>
            </div>
            <div type="chapter" n="30" xml:id="IT1901030030">
               <head>VIII.</head>
               <p>Fabio Ribera era al colmo della felicità. Amava ed era amato. Ilda sarebbe presto
                  sua moglie.</p>
               <p>La dolcezza infinita, la gravità melanconica di Fabio si affiatavano mirabilmente
                  con la fierezza dei sentimenti di Ilda, il suo fascino incantevole. Una sera che
                  il conte si era recato a trovare il suo protetto, si accòrse che un cambiamento
                  era avvenuto in lui. Fabio sembrava più bello, aveva l'aria felice.</p>
               <p>Livio intuì subito la verità.</p>
               <p>- Sei innamorato! - gli disse sorridendo.</p>
               <p>Fabio arrossì e rispose:</p>
               <p>- È vero. Amo una fanciulla bella e buona, la quale mi corrisponde: è una commessa
                  del magazzino dove mi avete impiegato. -</p>
               <p>Il conte fece una smorfia.</p>
               <p>- Una commessa? Una civettina che vorrà imbrogliarti. Fabio, ricordati come
                  anch'io sia stato giocato da una fanciulla dal volto d'angelo.</p>
               <p>- Colei non aveva cuore! - interruppe Fabio. - Ma io sono certo della fedeltà di
                  Ilda, del suo amore per me. -</p>
               <p>Il conte rideva.</p>
               <p>- Tu sei un ingenuo, e nulla conosci del mondo e della vita. È così facile, alla
                  tua età, ingannarsi! Ma io che sono più vecchio di te e t'amo come un figlio,
                  vedrò e giudicherò la tua prescelta. -</p>
               <p>Il volto di Fabio si era illuminato.</p>
               <p>- Quanto siete buono! Per certo, quando conoscerete Ilda, approverete la mia
                  scelta.</p>
               <p>- Ebbene, avvertila che domenica sera mi condurrai con te.</p>
               <p>- Grazie, grazie! -</p>
               <p>Livio fu puntuale all'appuntamento.</p>
               <p>Egli rimase soggiogato dalla bellezza della fanciulla, e provò una gioia infernale
                  al pensiero di tentarla, di contenderla al fratello.</p>
               <p>Ilda peraltro provò subito per il conte una ripugnanza istintiva, ebbe il
                  presentimento che quel gentiluomo dal sorriso mendace le porterebbe disgrazia.</p>
               <p>Livio comprese che non riuscirebbe a vincere il cuore di quella fanciulla e provò
                  una rabbia interna, che si guardò bene dal dimostrare, ma giurò a sè stesso che
                  Ilda sarebbe sua.</p>
               <p>Il conte aveva quasi dimenticato le sue minacce a Giulietta, allorchè una mattina
                  incontrò la sventurata vicino al suo palazzo.</p>
               <p>Ella, nel vederlo, divenne pallida, ma non abbassò gli occhi dinanzi allo sguardo
                  di lui. Sembrava minacciarlo.</p>
               <p>Il conte le si avvicinò.</p>
               <p>- Di dove vieni? - le domandò con arroganza.</p>
               <p>- Parlate a me? - disse a voce alta Giulietta.</p>
               <p>Il conte cambiò subito espressione.</p>
               <p>- Scusate; - disse - vi avevo presa per la cameriera di mia moglie. -</p>
               <p>E si affrettò ad entrare nel palazzo. Il portinaio passeggiava sotto il
                  vestibolo.</p>
               <p>- È stata qui una giovane bionda a chiedere della contessa? - domandò.</p>
               <p>- No, signor conte.</p>
               <p>- Bene: se venisse, dirai sempre che la contessa non riceve. -</p>
               <p>Livio non era tranquillo. Quel giorno pensò sempre a Giulietta, e la sera, mentre
                  si recava dalla fidanzata di Fabio, si fermò di botto, dicendo:</p>
               <p>- Ho trovato! Toglierò di mezzo una donna che mi è divenuta odiosa, getterò tanto
                  fango su Fabio, che Ilda non dovrà più provare che orrore per lui, e tutto andrà
                  per il mio meglio! -</p>
               <p>La mattina seguente scrisse a Fabio:</p>
               <p>«Mio caro fanciullo,</p>
               <p>«Mentre scrivo queste parole, tremo dalla febbre, dal dolore....</p>
               <p>«Ieri ero felice: oggi tutto si rivolta contro me: e soffro tanto, che vorrei
                  morire.</p>
               <p>«Non posso scriverti di più, mi si confonde la vista dal pianto; vieni stasera nel
                  mio quartierino da scapolo, dove passammo insieme tante ore, ricordando la <emph rend="italic">nostra cara morta</emph>. Di faccia al ritratto di lei troverò il
                  coraggio di dirti tutto, di chiederti un sacrificio.</p>
               <p>«Colui che ti protegge e ti ama.»</p>
               <p>La sera, Fabio, pallido da far pietà, sonava con mano convulsa all'appartamento
                  indicatogli dal conte. Livio vi si trovava da un'ora.</p>
               <p>Il gentiluomo sembrava invecchiato di vent'anni: i suoi occhi portavano le tracce
                  delle lacrime versate.</p>
               <p>- Grazie di essere venuto! - balbettò vedendo Fabio.</p>
               <p>Questi gli disse:</p>
               <p>- Che cosa vi è accaduto? Ditemi tutto, e se la mia vita stessa è necessaria per
                  sollevarvi, prendetela; è vostra. -</p>
               <p>Il conte gli gettò le braccia al collo, tenne la testa appoggiata alla guancia di
                  lui, e per qualche minuto non seppe che pronunziare:</p>
               <p>- Fabio! Fabio! Fabio! -</p>
               <p>Poi si calmò alquanto, e sollevando la testa, proruppe con un tremito nella
                  voce:</p>
               <p>- Ti ricordi, Fabio, di quella sciagurata che ebbi la follia di amare e m'ingannò
                  vilmente?</p>
               <p>- Volete parlare di Giulietta Lovera? - interruppe il giovane.</p>
               <p>- Sì, di lei, il mio genio crudele, Ed io che non volevo credere ai
                  presentimenti!... -</p>
               <p>Si passò la mano sulla fronte e proseguì:</p>
               <p>- Ero felice, non pensavo più a lei, da che ho sposato la donna che adoro e dalla
                  quale sono adorato. Ma ora la mia felicità sta per distruggersi.... e più ci
                  penso, meno so come porvi rimedio. E tutto per lei.... per Giulietta. -</p>
               <p>- Ma che pretende ancora, quella sciagurata? Che vuol fare? -</p>
               <p>Il conte rimase per un istante silenzioso, come affranto. Egli recitava la parte
                  che si era prefisso con un'arte che avrebbe ingannato chiunque.</p>
               <p>- Te lo dirò! - rispose a voce bassa, soffocata. - Giulietta ha saputo che sono
                  ammogliato, ricco, felice, ed è venuta a ricercarmi. Ella mi ha minacciato di
                  presentarsi a mia moglie, di consegnarle delle lettere che ebbi la debolezza di
                  scriverle, di raccontarle che io, dopo averla resa madre, l'abbandonai con una
                  creatura.</p>
               <p>- Miserabile! - proruppe Fabio. - Come può inventare simili infamie?</p>
               <p>- Giulietta è capace di tutto.</p>
               <p>- Ebbene, avvertite voi stesso la contessa!</p>
               <p>- Oh! no.... mai! - esclamò con slancio il conte. - Dovrei confessarle di avere
                  amato quella sciagurata, e Bianca non me lo perdonerebbe, perchè la cara bimba si
                  è illusa di essere stata l'unico amore della mia vita ed io non voglio distruggere
                  un'illusione che forma la sua felicità.</p>
               <p>- Volete che mi rechi io stesso da Giulietta, la induca a desistere dalle sue
                  minacce?</p>
               <p>- Povero ragazzo! - interruppe il conte - ella ti riderebbe sul viso. Oh! se ci
                  fosse ancora la mia povera mamma, saprebbe darmi un consiglio! -</p>
               <p>E volgendo i suoi sguardi sopra una fotografia della contessa Rossano, disse con
                  accento lacerante:</p>
               <p>- Mamma, mamma, vieni tu in mio aiuto, ispira a me o a Fabio un mezzo per
                  allontanare il pericolo! -</p>
               <p>Anche Fabio aveva rivolti gli occhi al ritratto della contessa, ed in quel momento
                  ricordò la lettera da lei vergata prima di morire, come ricordò le supreme parole
                  di sua madre.</p>
               <p>Entrambe quelle morte l'incitavano a sacrificare la sua vita, l'onor suo per il
                  suo benefattore.</p>
               <p>Avrebbe egli esitato? Esse stesso gli inviarono una suprema ispirazione.</p>
               <p>- Il mezzo ci sarebbe, - disse - e, per quanto terribile, io stesso non esiterò a
                  compierlo. -</p>
               <p>Rialzò il capo: gli sguardi dei due uomini s'incrociarono e parvero
                  comprendersi.</p>
               <p>- Tu vorresti ucciderla? - disse Livio a voce bassa.</p>
               <p>Fabio rispose:</p>
               <p>- Sì.... sono disposto a commettere anche un delitto per rendervi la
                  tranquillità.</p>
               <p>- No; è troppo! Sarebbe una vigliaccheria la mia se accettassi. Ma la tua
                  risoluzione è buona: io stesso sopprimerò Giulietta. -</p>
               <p>Grosse lacrime sgorgarono dai suoi occhi, ma le asciugò rapidamente, come se
                  arrossisse della sua debolezza.</p>
               <p>- Voi, esporvi al pericolo di essere arrestato, condannato come assassino? -
                  proruppe con slancio Fabio. - E credete che io potrei permetterlo? A me solo tocca
                  a sacrificarmi, e lo farò. Il vostro nome non deve neppur venire pronunziato.
                  -</p>
               <p>Il conte volle dargli l'estremo colpo.</p>
               <p>- Non pensi a Ilda? - mormorò.</p>
               <p>Un lungo sospiro sfuggì dal petto di Fabio, una lacrima velò i suoi occhi; ma
                  vincendosi subito:</p>
               <p>- Prima di Ilda ci siete voi, voi, cui tutto debbo! - esclamò. - Sì, lo ripeto, io
                  solo terrò da voi lontana la disperazione. Voi partirete da Torino con vostra
                  moglie acciocchè nessun sospetto possa sfiorarvi, e checchè accada, il vostro nome
                  non uscirà dal mio labbro. -</p>
               <p>Fabio si era andato animando. Aveva l'esaltazione dello schiavo credente che tutto
                  sacrificherebbe per il suo idolo. E l'idolo del povero commesso era il conte
                  Livio. Ah! se avesse potuto leggere nel cuore di lui!</p>
               <p>Il conte non dubitava delle parole di Fabio; egli sentiva di tenere la sua vittima
                  nelle mani.</p>
               <p>- Oh! Fabio, Fabio mio, dovrò dunque a te, a te solo la mia liberazione! -</p>
               <p>Egli si stringeva a Fabio, chiamandolo suo salvatore, affascinandolo con tenere
                  parole, e consigliandogli quanto desiderava con una destrezza infinita.</p>
               <p>Fabio lasciò il conte a mezzanotte, e tornò a casa vacillando come un ubriaco.</p>
               <p>Quando fu solo nella propria camera, si sgomentò.</p>
               <p>Assassino! Sarebbe un assassino! E Ilda?</p>
               <p>Il pensiero della sua adorata gli produsse una vertigine.</p>
               <p>- Ella resterà libera, - mormorò - sarà felice con un altro! -</p>
               <p>In quella notte sognò la contessa Rossano e la madre. Le due morte uscivano dalla
                  tomba per dirgli:</p>
               <p>- Compi il tuo dovere se non vuoi essere maledetto da noi. Quella donna non deve
                  più vivere, è necessario che ella muoia per la felicità di Livio. -</p>
               <p>Fabio si alzò come ipnotizzato, Fin da quel momento la sua risoluzione fu presa.
                  Alla sera, quando si trovò con Ilda, le parlò di un suo prossimo viaggio per
                  alcune carte concernenti il loro matrimonio,</p>
               <p>La fanciulla non doveva aver sospetti.</p>
               <p>Fabio accomodò le cose in modo da non suscitare il minimo dubbio.</p>
               <p>Una volta lontano da Ilda, si sentì più calmo.</p>
               <p>Il conte gli aveva consegnato una chiave della soffitta di Giulietta, dandogli i
                  consigli necessari per l'adempimento del truce misfatto.</p>
               <p>Il carnevale favorì l'assassino. La sera prima del delitto, durante un'assenza di
                  Giulietta, Fabio potè penetrare nella soffitta della sventurata, studiarne la
                  disposizione dei mobili, degli oggetti.</p>
               <p>La notte egli non dormì.</p>
               <p>Rilesse ancora una volta la lettera della madre e quella della contessa, e dopo
                  averle baciate, le strappò a minutissimi pezzi.</p>
               <p>La mattina seguente acquistò gli abiti da pierrot; la sera pranzò macchinalmente,
                  ingoiò due bicchierini di cognac.</p>
               <p>Era livido sotto la biacca che gl'impiastricciava il volto.</p>
               <p>Quando entrò, verso le undici, nel casamento abitato da Giulietta, aveva il
                  cervello in fiamme e con la mano destra stringeva convulsamente un coltello, che
                  teneva nella tasca dei calzoni.</p>
               <p>- La colpirò nel sonno, nessuno se ne accorgerà e avrò il tempo di allontanarmi
                  tranquillamente. -</p>
               <p>Ma nell'avvicinarsi all'uscio della soffitta gli tremavano le gambe.</p>
               <p>Udì un rumore di voci e di passi: comparve lo studente Aldo, col misterioso
                  domino.</p>
               <p>Fabio attese un istante, poi entrò risoluto nella soffitta di Giulietta: tenebre
                  profonde.</p>
               <p>Egli accese un cerino e, veduta sulla tavola una candela, si accostò.</p>
               <p>Giulietta, svegliatasi ad un tratto, si sollevò sul letto terrorizzata.</p>
               <p>- Chi siete? Che volete? - chiese con voce soffocata.</p>
               <p>Di un salto Fabio le fu sopra.</p>
               <p>- Tacete! - disse a denti stretti.</p>
               <p>Ma Giulietta, che lo guardava cogli occhi spalancati, mandò un'esclamazione:</p>
               <p>- Assassino! Ti riconosco! Lasciami, o griderò a tutti che il conte Livio
                  Rossano.... -</p>
               <p>La sventurata non finì.</p>
               <p>Il nome evocato fece tacere il senso di pietà sorto, a suo malgrado, nel petto di
                  Fabio.</p>
               <p>Egli alzò la mano armata di coltello e colpì.</p>
               <p>Un grido sinistro echeggiò nella stanza: il colpo non aveva dato nel segno.</p>
               <p>Coi capelli irti, smarrito, ansante, Fabio alzò una seconda volta la mano.</p>
               <p>Allora avvenne una lotta terribile fra l'assassino e la vittima.</p>
               <p>Egli colpiva, colpiva sempre, e quando vide Giulietta cadere rantolante, si
                  slanciò verso l'uscio, l'aprì.</p>
               <p>Ma una donna gli sbarrava il passo: Teresa.</p>
               <p>Il resto è noto.</p>
            </div>
            <div type="chapter" n="31" xml:id="IT1901030031">
               <head>IX.</head>
               <p>Il conte Livio, nascosto nel salotto attiguo alla camera da letto di Ilda, aveva
                  evocato il passato, provando una gioia strana nel ricordare la parte assunta verso
                  Fabio, la sua vittima, che gli aveva fatto olocausto della vita, dell'onore.</p>
               <p>Mentre così rifletteva, Livio sentì un fruscìo di abiti e quasi tosto la voce di
                  Ilda che diceva:</p>
               <p>- Marietta, tu puoi andare a dormire: il signor Aldo rimane qui a discorrere con
                  me. Lascia aperta la vetrata della galleria, così lo farò uscire da quella parte,
                  senza disturbare alcuno. Metti qui il soprabito ed il cappello.</p>
               <p>- Sì, signora. -</p>
               <p>Ilda e lo studente erano entrati nel salotto: l'uscio fu chiuso.</p>
               <p>- Perchè non volete che mi ritiri? - chiese Aldo con dolcezza.</p>
               <p>- Perchè temo per voi! - rispose Ilda. - Il cuore mi dice che il conte si è
                  appostato fuori del palazzo per attendervi, e non voglio che vi allontaniate fino
                  a giorno. -</p>
               <p>Si erano seduti vicini sul divano.</p>
               <p>Livio stringeva i denti per soffocare la rabbia interna che lo divorava.</p>
               <p>- Che ne pensate del conte? - chiese ad un tratto Ilda.</p>
               <p>- Penso che è innamorato di voi e che deve odiarmi, credendomi vostro amante.</p>
               <p>- Bisogna lasciarglielo credere; - soggiunse Ilda - è l'unico mezzo per giungere
                  al punto che io e il signor Moreno desideriamo: fargli confessare che fu lui
                  l'istigatore dell'assassinio della povera Giulietta.</p>
               <p>- E da questa confessione, che possiamo sperare? - esclamò Aldo, - Bianca sarà
                  sempre avvinta a quel miserabile.</p>
               <p>- No; - rispose con voce cupa Ilda - se il mio sogno è di far comparire chiara
                  l'innocenza di Fabio, il sogno del signor Moreno è di liberare la figlia dalle
                  mani di un mostro. Egli ha deciso: o il conte si farà giustizia colle proprie
                  mani, o il signor Moreno l'ucciderà.</p>
               <p>- Io solo voglio punirlo! - interruppe Aldo. - Lo provocherò a duello.</p>
               <p>- No, non dovete farlo, per Bianca; sapete quanto vi ama! -</p>
               <p>Un fremito agitò Livio dal capo alle piante.</p>
               <p>- Ed io l'adoro come si adora gli angeli del Cielo! - disse con esaltazione il
                  giovane. - Per lei, sono pronto a soffrire tutto. Ora è necessario star divisi,
                  perchè così vuole il signor Moreno, ma la mia vita, i miei pensieri sono tutti per
                  lei. Ah! perchè non dovevamo conoscerci che in quella notte fatale
                  dell'assassinio?</p>
               <p>- Era destino! - mormorò Ilda.</p>
               <p>Rimasero per un istante silenziosi.</p>
               <p>La giovane riprese la parola.</p>
               <p>- Se il conte potesse indovinare che suo suocero conosce tutte le sue infamie ed è
                  sul punto di punirle! Se sapesse l'odio che io provo contro di lui!</p>
               <p>- Avete osservato il suo pallore, allorchè parlammo della sua rassomiglianza col
                  condannato? - osservò Aldo. - Il signor Umberto Trani vuol riguardare tutti gli
                  atti concernenti il passato di Fabio, per scoprire qualche nuovo punto che possa
                  darci la chiave del mistero.</p>
               <p>- Comunque, - osservò Ilda - Fabio non smentirà la sua confessione, non accuserà
                  mai il conte, dovessero sottoporlo a qualsiasi tortura.</p>
               <p>- Vi sarebbe forse un mezzo per farlo parlare, - disse Aldo. - Informarlo come il
                  conte abbia tentato di sedurvi.</p>
               <p>- Bisognerà parlarne al signor Moreno. -</p>
               <p>Rimasero un altro poco in silenzio.</p>
               <p>- Voi siete stanca; - disse Aldo - andate a riposare. Io rimarrò qui ad attendere
                  il giorno scrivendo, se vi compiacerete darmi un foglio ed una penna.</p>
               <p>- Venite: vi condurrò nella camera attigua alla mia dove troverete uno scrittoio
                  con tutto l'occorrente. -</p>
               <p>Essi lasciarono il salotto.</p>
               <p>Il conte stringeva i pugni in una convulsione di rabbia. Ciò che aveva sentito gli
                  sconvolgeva il cervello.</p>
               <p>Sentì degli usci che si aprivano, si chiudevano, poi il passo di Ilda strisciò sul
                  tappeto della sua camera, quindi un lieve scricchiolio del letto fece capire al
                  conte che la giovane si era coricata.</p>
               <p>Passò un'altra mezz'ora: più nessun rumore; tutti dormivano nella casa.</p>
               <p>Allora il conte lasciò il suo nascondiglio e si avvicinò all'uscio aperto della
                  camera di Ilda.</p>
               <p>Al chiarore della lampada, egli scòrse la giovane stesa sul letto, in sottana e
                  accappatoio. Dormiva, stanca della serata. Sul comodino scintillavano i gioielli
                  di lei.</p>
               <p>Quei gioielli abbagliarono il conte e fecero sorgere nella sua testa un'idea, che
                  volle mettere in esecuzione.</p>
               <p>Si appressò in punta di piedi al letto, poi, afferrato un asciugamano, con atto
                  fulmineo ne coprì il capo della disgraziata.</p>
               <p>La vittima, svegliatasi, si dibatteva, ma non poteva sciogliersi da quel laccio,
                  mandare un grido.</p>
               <p>Intanto Livio, chino su lei, le diceva con voce alterata:</p>
               <p>- Hai voluto trattenermi: peggio per te. Sei bella, mi seduci quanto Bianca, più
                  di lei, e ti voglio! -</p>
               <p>Ilda faceva sforzi supremi per liberarsi da quella stretta, ma inutilmente: egli
                  premè più forte le dita.</p>
               <p>Allora le braccia della sventurata, che si erano avvinte disperatamente a lui,
                  caddero inerti sul letto; il corpo rimase immobile.</p>
               <p>Il conte credette di averla strangolata e la lasciò.</p>
               <p>Ilda non fece il minimo movimento. Livio non ebbe il coraggio di toglierle
                  l'asciugamano dal viso.</p>
               <p>Vi era però qualche cosa in lui più potente ancora dello spavento: il calcolo
                  abietto fatto poco prima. Egli afferrò i gioielli che erano sul comodino, e
                  recatosi nel salotto vicino, prese il soprabito di Aldo e nascose i gioielli nelle
                  sue tasche.</p>
               <p>Poi aprì la porta del salotto, entrò nella galleria lasciata aperta dalla
                  cameriera, passò nelle sale deserte, e dall'anticamera scese in istrada senza
                  incontrare alcuno.</p>
               <p>Una volta fuori respirò: era salvo. Tutto si rivolgeva contro Aldo.</p>
               <p>Egli si diresse al proprio palazzo, si coricò, e, affranto, non tardò a
                  addormentarsi.</p>
               <p>Appena risvegliato, un pensiero dominò tutti gli altri: egli aveva ucciso Ilda. Ma
                  l'idea che Aldo, l'amante di sua moglie, sarebbe accusato, fece tacere la sua
                  angoscia.</p>
               <p>Il cameriere l'avvertì che la contessa e il suocero erano usciti assai presto.</p>
               <p>Che voleva dire quell'assenza della contessa col padre? Erano già stati avvertiti
                  dell'avvenuto? Ilda era morta? Aldo, arrestato?</p>
               <p>- Vai a prendermi i giornali del mattino! - disse al cameriere.</p>
               <p>Ma non vi trovò nulla di ciò che desiderava sapere.</p>
               <p>Eppure in città erano ormai informati dell'avvenuto.</p>
               <p>Quando Aldo si era ritirato nella camera attigua a quella di Ilda, il suo pensiero
                  fu di attendere il giorno scrivendo a Bianca le impressioni di quella notte.</p>
               <p>E cominciò:</p>
               <p>«Mia Bianca adorata,</p>
               <p>«Presso la camera di colei che tutti credono la mia amante, mentre attendo il
                  momento propizio di ritirarmi, racconterò a te sola tutti gli eventi di questa
                  notte.</p>
               <p>«Ho avuto bisogno di tutta la mia forza di volontà per apparire tranquillo
                  allorchè comparve tuo marito, l'uomo che odio con tutta l'anima.»</p>
               <p>Aldo si fermò un istante di scrivere, perchè gli parve di udire un gemito.</p>
               <p>Stette un momento in ascolto e si convinse di essersi ingannato. Allora
                  proseguì:</p>
               <p>«Tuttavia, pensando a te, ho eseguito la mia parte a maraviglia. Ma costui è
                  troppo scaltro per tradirsi, e bisogna venire a qualche più violenta decisione. Mi
                  dispiace che Ilda sarà la sacrificata, la vittima.»</p>
               <p>Aldo si fermò ancora, depose la penna e s'immerse in profonde riflessioni, le
                  quali avevano un unico oggetto: Bianca.</p>
               <p>A un tratto un nuovo gemito, e questa volta distinto, lo fece balzare in piedi,
                  porre la mano sulla gruccia dell'uscio che metteva nella camera di Ilda.</p>
               <p>Ma prima di aprire chiese a voce alta:</p>
               <p>- Signorina, avete bisogno di me? Non vi sentite bene? -</p>
               <p>Gli rispose un altro gemito rauco, affannoso. Allora non ebbe più esitazioni.</p>
               <p>Si slanciò nella camera della giovane,</p>
               <p>Ilda si dibatteva sul letto, cercando di togliersi l'asciugamano che ancora
                  l'avvolgeva.</p>
               <p>Aldo cercò di aiutarla, ma la giovane lo respinse col gesto, e le sue grida si
                  fecero più rauche ed acute. Nei suoi occhi stralunati apparve una tale espressione
                  di spavento, che Aldo indietreggiò, allibito.</p>
               <p>- Ilda.... che avete? Che vi ho fatto? -</p>
               <p>Ella era riuscita con un ultimo sforzo a sciogliersi dal suo laccio ed a stendere
                  la mano al cordone del campanello.</p>
               <p>Sembrava volesse parlare, ma dalla bocca spalancata non uscivano che gemiti.</p>
               <p>Ma alla violenta scampanellata era accorsa la cameriera.</p>
               <p>- Presto, soccorrete la vostra padrona che sta male! - disse il giovane.</p>
               <p>E cercò di aiutare la donna, ma si vide di nuovo respinto da Ilda, le cui pupille
                  si fissarono ancora spaventate su lui; poi una nebbia le coprì, e la sventurata
                  non vide più nulla.</p>
               <p>Era svenuta.</p>
               <p>- Presto, dell'aceto, dei sali.... - disse Aldo alla cameriera.</p>
               <p>Questa aveva scorto sul collo bianco d'Ilda i segni dello strangolamento, aveva
                  veduto il gesto di orrore della sua padrona allorchè Aldo si era avvicinato per
                  soccorrerla, onde guardò con diffidenza il giovane balbettando:</p>
               <p>- Vado subito a prenderli. -</p>
               <p>E corse via per avvertire i domestici dell'accaduto.</p>
               <p>Un momento dopo, tutti sapevano che Aldo aveva tentato di strangolare Ilda.</p>
               <p>Un domestico andò a cercare un medico: un altro ad avvertire il signor Moreno.</p>
               <p>Aldo intanto, con l'asciugamano stesso che aveva servito al conte per avvolgere il
                  capo ed il collo della giovane, asciugò il gelido sudore e la schiuma, che la
                  povera Ilda aveva agli angoli della bocca.</p>
               <p>Nel far ciò, vide egli pure su quel collo bianco i segni dello strangolamento.</p>
               <p>Possibile? Non sognava?</p>
               <p>E mentre nella sua mente si chiedeva se il conte fosse l'autore dell'ardito
                  tentativo, diverse voci gli ferirono le orecchie:</p>
               <p>- Non lasciatelo uscire!</p>
               <p>- Non può essere che lui! -</p>
               <p>Aldo si volse. Nella stanza entravano due cameriere, la cuoca, due domestici.</p>
               <p>- Che succede, dunque? - chiese lo studente.</p>
               <p>- Nulla, signore; - rispose una delle cameriere fatta ardita - siamo venute per
                  soccorrere la signora; lasci fare a noi. -</p>
               <p>E si avvicinò al letto, mentre i due domestici rimanevano di guardia
                  all'uscio.</p>
               <p>Aldo non vedeva gli sguardi che si scambiavano i servitori.</p>
               <p>Ilda a poco a poco rinvenne, e la prima parola che pronunziò fu per chiamare il
                  signor Moreno.</p>
               <p>- Fra poco sarà qui; l'abbiamo mandato ad avvertire; - disse una cameriera - ma
                  c'è il signor Aldo.</p>
               <p>- Fatelo uscire; che io non lo veda! -</p>
               <p>Aldo credeva d'impazzire.</p>
               <p>- Ma perchè, Ilda, perchè? - chiese avvicinandosi al letto.</p>
               <p>Essa lo fissò con uno sguardo strano, terribile, e disse lentamente:</p>
               <p>- Siete più vile, più miserabile dell'altro; egli mi aveva almeno rispettata!</p>
               <p>- Ilda, non vi comprendo....</p>
               <p>- Siate maledetto, voi che rovinaste tutto il mio avvenire.... che mi toglieste
                  più della vita.... Infame!... Infame!... Povera Bianca!... Il suo disprezzo sarà
                  il vostro gastigo!... -</p>
               <p>E volse il capo sul guanciale per non più vederlo.</p>
               <p>Aldo non sapeva che pensare.</p>
               <p>Credeva di essere in preda ad un'allucinazione.</p>
               <p>Egli si strinse il capo con le mani e fuggì via.</p>
               <p>Ma nel salotto vicino i due domestici gli sbarrarono il passo.</p>
               <p>- Signore, lei non uscirà di qui finchè non sia giunto il signor Moreno: glielo
                  impediremo!</p>
               <p>- Con quale diritto? - chiese Aldo.</p>
               <p>- Con quello di due galantuomini contro un assassino! -</p>
               <p>Aldo impallidì fece un passo indietro.</p>
               <p>- Assassino, io?</p>
               <p>- Sì, avete tentato di strangolare la signora.</p>
               <p>- Ma siete pazzi! -</p>
               <p>Aldo stava per commettere qualche atto insensato, allorchè giunsero il medico ed
                  il signor Moreno.</p>
               <p>Il primo venne tosto introdotto nella camera di Ilda, mentre il signor Moreno si
                  slanciava incontro al giovane, dicendo:</p>
               <p>- Grazie a Dio, vi trovo qui! Che storia mi sono venuti a raccontare sul vostro
                  conto, di un tentato strangolamento verso Ilda?</p>
               <p>- È ciò che vanno ripetendo anche a me, e vi giuro, signor Moreno, che mi sembra
                  di perdere la ragione.</p>
               <p>- Ma come possono essere sòrte tali voci?</p>
               <p>- Io vi dirò la verità, signor Moreno, persuaso che voi almeno mi crederete. -</p>
               <p>E volle raccontare ciò che era avvenuto, allorchè una cameriera corse ad avvertire
                  il signor Moreno che Ilda chiedeva di lui.</p>
               <p>Il signor Moreno entrò nella camera di Ilda.</p>
               <p>La giovane era sempre spaventosamente pallida ed il medico, curvo su lei,
                  esaminava attentamente le lividure del collo.</p>
               <p>- Sì, vi è stato un tentativo di strangolamento, per fortuna non riuscito! -
                  disse.</p>
               <p>- Oh! meglio fossi morta. - dichiarò Ilda con un singhiozzo.</p>
               <p>E veduto il signor Moreno gli stese le mani, soggiungendo con voce rotta:</p>
               <p>- Guardate che hanno fatto di me! E non è tutto....</p>
               <p>- Io non comprendo, figlia mia: spiegatevi. Chi può essere il colpevole?</p>
               <p>- Il signor Pomigliano.</p>
               <p>- Lui?... Ma è assurdo! Egli si protesta innocente, ed io lo credo.</p>
               <p>- Non lo crederete più, quando vi racconterò ciò che è avvenuto: anche il medico
                  può ascoltarmi, come Marietta, e raccogliere la mia deposizione. Voi sapete,
                  signor Moreno, come stanotte io abbia data una festa ed il perchè.</p>
               <p>- Lo so! - interruppe il gentiluomo. - E <emph rend="italic">colui</emph> non ha
                  accettato l'invito?</p>
               <p>- Sì, è venuto. Ma non si è trattenuto più di un'ora: ad un tratto è scomparso
                  senza salutare alcuno. Io ho avuto paura che tendesse un agguato al signor Aldo,
                  fuori del palazzo, terminata la festa, e ho trattenuto il signor Pomigliano,
                  pregandolo di non uscire prima di giorno. Egli acconsentì. Ho mandato la cameriera
                  a letto, trattenendo il signor Aldo che sarebbe rimasto a discorrere con me. Dopo
                  aver discorso alquanto, lui, accorgendosi che ero stanca, abbattuta, mi ha pregata
                  di coricarmi e ha detto che egli avrebbe atteso il giorno scrivendo. Allora l'ho
                  fatto passare in quella stanza, ho chiuso l'uscio, e, spogliatami, mi sono
                  sdraiata sul letto e addormentata. A un tratto mi sono svegliata sentendomi
                  soffocare: avevo il viso avvolto in un asciugamano, due mani strette alla gola,
                  mentre una voce mi diceva parole infami.</p>
               <p>- Era la voce del signor Aldo?</p>
               <p>- Sì, era la sua; e poi, nessun altro che lui poteva pronunziare certe parole.
                  Volli liberarmi da quella stretta ma inutilmente, mi sentii mancare, non ricordo
                  più altro.... e sono tornata in me.... mentre il signor Aldo era intento a
                  soccorrermi.</p>
               <p>- Ma se egli fosse stato colpevole, sarebbe fuggito, - disse il signor Moreno. - E
                  poi, a qual fine vi avrebbe così imbavagliata? Bisognerebbe che fosse divenuto
                  pazzo ad un tratto. -</p>
               <p>Ilda si torceva le mani.</p>
               <p>- Ma non capite, non capite.... Non è la mia vita che voleva, ma il mio
                  onore....</p>
               <p>- No, - interruppe con forza il signor Moreno - non lo credo. Io ritengo invece
                  che <emph rend="italic">colui</emph> che credevate scomparso, si sia nascosto
                  nella vostra camera e sia lui che abbia ordito l'orribile trama per perdere
                  voi.... e l'altro. -</p>
               <p>Ilda trasalì, ma poi scosse il capo.</p>
               <p>- Non è possibile! - disse piano.</p>
               <p>- Lasciate almeno che il signor Aldo si giustifichi; non condannatelo prima di
                  averlo ascoltato; egli ha il diritto di difendersi. -</p>
               <p>Ilda rimaneva perplessa. In quel momento si udirono diverse voci nella stanza
                  vicina. Un servitore avvertì come fossero giunti un ispettore di questura e due
                  delegati.</p>
               <p>- Chi li ha chiamati? - chiese il signor Moreno.</p>
               <p>- Non so, signore; ma ormai è noto a tutti che il signor Aldo ha tentato di
                  strangolare la signora.</p>
               <p>Dunque, lo scandalo era inevitabile.</p>
               <p>I rappresentanti della giustizia vennero introdotti</p>
               <p>Aldo era con loro.</p>
               <p>Il giovane portava la testa alta.</p>
               <p>Ilda, tremante, fece la sua deposizione a voce così bassa, che appena si udì.</p>
               <p>- Voi dunque accusate il signor Aldo Pomigliano? - disse l'ispettore quando la
                  giovane ebbe finito di parlare; e rivolto allo studente: - Che avete da
                  rispondere?</p>
               <p>- Che la signora mi accusa a torto. Quando essa mi ha lasciato nella camera
                  attigua, io mi sono messo a scrivere, e la mia anima era assai lontana di qui.
                  Sognavo, scrivendo, quando ho udito un gemito. Accorso qui, ho veduto la signora
                  che si dibatteva sul letto per togliersi un asciugamano che le avvolgeva il
                  volto.</p>
               <p>«Stupito, mi sono avvicinato per soccorrerla, ma essa mi ha respinto, ha sonato il
                  campanello per chiamare aiuto, e mi ha accusato di volere strangolarla.</p>
               <p>«Ebbene: giuro che la signora s'inganna, che io sono vittima della perfidia di un
                  altro!</p>
               <p>- Io vi credo! - disse a voce alta il signor Moreno.</p>
               <p>L'ispettore, che aveva ascoltato freddamente, deliberò:</p>
               <p>- Visitiamo la stanza dove il signore afferma che stava scrivendo. -</p>
               <p>Ma appena entrati nella stanza vicina, Aldo, coi lineamenti stravolti, in preda ad
                  una grande agitazione, si slanciò per prendere la lettera abbandonata sulla
                  scrivania e che fra quelle commozioni aveva dimenticata.</p>
               <p>Ma l'ispettore lo fermò.</p>
               <p>- Un momento: - disse - quel foglio appartiene ormai alla giustizia. -</p>
               <p>Aldo, con voce stridente, gridava:</p>
               <p>- Voi non avete alcun diritto di ritenere quella lettera! -</p>
               <p>Il signor Moreno, che intuì come quel foglio fosse diretto a sua figlia, soggiunse
                  con voce commossa:</p>
               <p>- Il signor Aldo ha ragione: quella lettera non può aver nulla che fare
                  coll'accusa! -</p>
               <p>L'ispettore si volse al signor Moreno.</p>
               <p>- Come può saperlo lei? In ogni modo è inutile ogni protesta: il foglio non uscirà
                  dalle nostre mani. -</p>
               <p>Aldo chinò il capo abbattuto. Che gl'importava adesso l'accusa formulata contro
                  lui? Non pensava più che a Bianca, ch'egli aveva compromessa.</p>
               <p>Ma un altro tegolo stava per piombargli sul capo.</p>
               <p>La cameriera Marietta si era precipitata nella stanza dicendo che i gioielli della
                  signora erano scomparsi.</p>
               <p>La signora se ne era accorta in quell'istante e dichiarava che il signor Aldo non
                  poteva averli presi.</p>
               <p>- Meno male, - esclamò il giovane - che anche Ilda comincia a credere alla mia
                  innocenza!</p>
               <p>- Vedremo! - soggiunse l'ispettore. - L'inchiesta non è ancora terminata.- -</p>
               <p>Poco dopo si recarono tutti nel salotto dove il giovane si era intrattenuto con
                  Ilda.</p>
               <p>Entrando, l'ispettore scòrse il soprabito gettato sopra una poltrona.</p>
               <p>Lo sollevò, chiedendo:</p>
               <p>- A chi appartiene questo?</p>
               <p>- A me, signore, - rispose Aldo.</p>
               <p>L'ispettore lo frugò e ne trasse un astuccio di velluto rosso, che mostrò al
                  giovane dicendo con tono brusco:</p>
               <p>- Questo è pure vostro? -</p>
               <p>Aldo trasalì, ma tenne la testa alta.</p>
               <p>- No, - rispose - e non capisco come si trovi nella tasca del mio soprabito.</p>
               <p>- Ve lo farò capire io: guardate.- -</p>
               <p>Aveva aperto l'astuccio, che conteneva uno splendido finimento di perle e
                  brillanti.</p>
               <p>Il giovane gettò un urlo d'indignazione.</p>
               <p>- Questo è troppo! - esclamò. - I gioielli di Ilda nel mio soprabito? Chi è il
                  miserabile che ve li ha posti?</p>
               <p>- Voi dovete saperlo meglio di tutti, signore!... - esclamò l'ispettore.</p>
               <p>- Ma dunque, credete che io sia un ladro, un assassino? - proruppe sempre più
                  eccitato il giovane. - Avrei tentato di strangolare la giovane per impadronirmi
                  dei suoi gioielli? Ma se ciò fosse, perchè sarei rimasto qui, invece di
                  fuggire?</p>
               <p>- Perchè non avete potuto fare altrimenti! - rispose l'ispettore. - La vittima
                  chiamava soccorso!</p>
               <p>- Oh! no, no, io sogno, impazzo! Perchè avrei commesso tutto ciò? Ilda era amica
                  mia.</p>
               <p>- Sì, l'amante del cuore! -</p>
               <p>Aldo sentì il sudore scorrergli sulla fronte.</p>
               <p>- È una spudorata menzogna, me ne appello al signor Moreno!</p>
               <p>- Il signor Pomigliano ha ragione! - rispose il vecchio gentiluomo rimasto fino
                  allora silenzioso. - Se egli si trova in questa casa, è per ordine mio; io stesso
                  lo misi al fianco della giovane, che per certo già si pente dell'accusa lanciata
                  su lui. Sto io stesso garante dell'onestà del signor Aldo!</p>
               <p>- A noi non basta, signore! - interruppe con accento fermo l'ispettore. - Fino a
                  prova contraria, per noi, il signore è colpevole!</p>
               <p>- Vi ripeto che un altro individuo è entrato qui, ha fatto il colpo! - ripetè il
                  signor Moreno.</p>
               <p>- Non basta una vaga affermazione: diteci il nome di colui che accusate!</p>
               <p>- Vi giuro che domani lo saprete! -</p>
               <p>Un sorriso sfiorò le labbra dell'ispettore.</p>
               <p>- E sia; - rispose - comunque, fino a che non scaturirà fuori quell'altro, il
                  signor Aldo rimarrà a nostra disposizione, verrà con noi! -</p>
               <p>Mezz'ora dopo, nonostante le proteste vivaci del signor Moreno e quelle di Ilda,
                  che ormai temeva di aver accusato un innocente, il giovane venne condotto in
                  questura, e di lì, dopo un breve interrogatorio, in prigione.</p>
               <p>Il vecchio gentiluomo si recò immediatamente dal Trani per raccontargli
                  l'accaduto.</p>
               <p>Bianca, in questo frattempo, ignara di tutto, benchè avesse accompagnato il padre
                  fino al palazzo di Ilda, si trovava colla istitutrice presso una pia signora, che
                  doveva condurle a visitare un convento dove avrebbero trascorso la giornata.</p>
               <p>Il signor Moreno, che lo sapeva, ne gioì perchè voleva avere un colloquio da solo
                  col genero.</p>
               <p>Tornato a casa, trovò Livio sorridente, quasi felice.</p>
               <p>- Ho bisogno di parlarti; - gli disse il suocero. - Vieni nella mia stanza. -</p>
               <p>Livio lo seguì.</p>
               <p>- Hai dunque qualche cosa di molto grave da comunicarmi?</p>
               <p>- Ne giudicherai! - rispose il signor Moreno colle sopracciglia aggrottate.</p>
               <p>Egli sedette di faccia a Livio, lo guardò fisso.</p>
               <p>- Dove hai passato la notte? - gli domandò.</p>
               <p>- In casa della bella Cleo, che dava una festa nel suo palazzo. Ma siccome mi
                  uggivo, all'ora della cena sono tornato a casa.</p>
               <p>- Tu menti! - gridò con forza il signor Moreno. - Strappa una volta quella
                  maschera d'ipocrisia che ti copre il volto, mostrati quale veramente sei:
                  spudorato, cinico, vizioso, colpevole! Tu sei andato a quella festa perchè,
                  innamorato di quella giovane che ti odia, volevi avvicinarla, sapere chi fosse che
                  la manteneva in quel lusso.</p>
               <p>«Tu non hai lasciato la festa, ma ti sei nascosto nella sua camera per attendere
                  il momento propizio di attentare al suo onore.</p>
               <p>«La sorte ti fu propizia. Tu non soltanto hai commesso il più vile dei delitti, ma
                  hai fatto in modo che la tua vittima stessa, riavutasi, accusasse un innocente di
                  ciò che tu solo avevi fatto.</p>
               <p>«Oseresti negare? -</p>
               <p>Livio lanciò una boccata di fumo verso il soffitto.</p>
               <p>- Non ne ho alcuna intenzione, - rispose - e ti ringrazio di avermi informato di
                  ciò che bramavo sapere. Dunque, tutto è andato a seconda dei miei desideri e il
                  risultato è davvero splendido! -</p>
               <p>Questa riflessione parve così brutale al signor Moreno, che scattò gridando:</p>
               <p>- Miserabile! Birbante! Farabutto, che a furia d'inganni riuscisti a sposare mia
                  figlia per averne la dote! Griderò a tutti i tuoi delitti!</p>
               <p>- Davvero? E farai anche sapere che tua figlia, la tua onesta e ingenua figlia, è
                  l'amante dello stesso uomo che ha tentato di assassinare la tua mantenuta per
                  derubarla? -</p>
               <p>Sotto l'insulto sanguinoso rivolto alla sua adorata, il signor Moreno perdè il
                  lume della ragione e fece per scagliarsi sul genero.</p>
               <p>Ma questi, più svelto di lui, aveva fatto un salto dietro la poltrona, e,
                  togliendo una rivoltella dalla tasca, la puntò verso il suocero.</p>
               <p>- Sono armato, - disse - e non mi sarebbe difficile far credere al vostro
                  suicidio, data la condotta di vostra figlia e gli eventi di stanotte. Ah! fu una
                  vera fortuna che io potessi assistere, nascosto, al colloquio fra Ilda e il signor
                  Pomigliano. Così sono informato della trama ordita contro me, e so adesso in qual
                  modo possa difendermi. -</p>
               <p>Ci fu un istante di terribile silenzio.</p>
               <p>Il vecchio, annientato, dovette afferrarsi ad un mobile per non cadere.</p>
               <p>Il conte proseguì:</p>
               <p>- Perchè agitarvi tanto? Discorriamo tranquillamente, dal momento che non ci sono
                  più segreti fra noi. Ma forse conosco io più assai voi stesso, di quello che
                  conosciate me. Voi mi giudicate da ciò che sentiste dire da vostra figlia o da
                  altri: ebbene, si sono tutti ingannati. Voi mi accusate di aver sposata vostra
                  figlia per denaro: è vero, perchè quando la conobbi ero rovinato; però, mi
                  rimaneva ancora il titolo di nobiltà, ed una ricca borghese non è mai indifferente
                  dinanzi ad una corona di contessa. Quanti bottegai arricchiti darebbero i loro
                  milioni per divenire parenti sia pure di un nobile spiantato! Non voglio
                  attribuire a voi tale debolezza: voi non cercavate che la felicità di vostra
                  figlia. Ebbene, io potevo dargliela! Se Bianca era innamorata di me, io lo ero di
                  lei, ed avrei continuato ad esserlo. Ma potevo pensare che una semplice scappata
                  con una femmina volgare cambiasse l'amore di mia moglie in odio, mi facesse
                  interdire dal suo appartamento per sempre? Ed intanto, la pura, la severa mia
                  moglie aveva un amante che, più felice di me, la rese ancora madre.</p>
               <p>- Ah! è troppa infamia questa, non resisto più! - urlò il signor Moreno colla
                  schiuma alle labbra.</p>
               <p>- Ma se voi stesso le avete tenuto di mano! - interruppe il conte, - Ne ho le
                  prove: ho letto due lettere, sottratte proprio in questi giorni a mia moglie e che
                  custodisco gelosamente. -</p>
               <p>Il signor Moreno si strinse il capo fra le mani: un rossore sinistro copriva il
                  suo viso.</p>
               <p>- Sì, tutte le apparenze stanno contro me e contro Bianca: mentre voi siete il
                  solo colpevole.</p>
               <p>- Io? Oh! questa è bellissima!</p>
               <p>- Sì, ascoltatemi a vostra volta.... Bianca vi amava, e quando scoprì il vostro
                  inganno, uscì quasi di senno: la sera stessa del giorno in cui aveva trovato la
                  lettera rivelatrice del vostro tradimento, esasperata, si mascherò e andò al
                  veglione coll'idea di darsi al primo uomo che le fosse piaciuto.</p>
               <p>«Volle fortuna che s'imbattesse in Aldo Pomigliano, il quale la condusse nella
                  propria soffitta, dove, appena giunta, ella tornò in sè e con accento disperato
                  chiese al giovane che la rispettasse. Infatti, ella uscì da quella casa pura come
                  vi era entrata.</p>
               <p>«Mentre ella ne usciva, udì un urlo straziante e delle grida:</p>
               <p>«- All'assassino! -</p>
               <p>«Bianca si trovava quella notte nelle soffitte della casa dove fu assassinata la
                  povera Giulietta Lovera. Aldo arrestò l'assassino, e Bianca promise
                  all'assassinata di fare da madre alla sua creatura.</p>
               <p>«Ora quell'innocente bambina, che è forse vostra, la credete frutto di un amore di
                  mia figlia! -</p>
               <p>Livio aveva ascoltato con appassionata intenzione.</p>
               <p>- Il romanzo è completo, - disse - ma non spiega i rapporti che continuarono fra
                  mia moglie e l'uomo che le scrive frasi d'amore, dicendole: «Quando passeremo
                  ancora qualche ora felice, inebriante, insieme con la nostra bambina?» Inoltre non
                  so comprendere come Ilda sia venuta a far parte della trama ordita contro me per
                  farmi confessare un delitto che non ho commesso, e mi maraviglio che voi abbiate
                  promesso ad Ilda i mezzi per schiacciarmi, dichiarando di volermi far giungere al
                  punto di togliermi la vita colle stesse mie mani.</p>
               <p>- Sì, per punirvi di torturare mia figlia e per far giustizia dell'infelice che
                  per cagion vostra espia in prigione un delitto da voi stesso commesso.</p>
               <p>- Ma dunque persistete a credere che io abbia spinto Fabio Ribera a commettere un
                  assassinio? Quali sono le prove contro di me? Per quanto cerchiate, non ne
                  troverete.</p>
               <p>- Perchè dunque taceste anche col cavaliere Umberto Trani i vostri rapporti con
                  Fabio?</p>
               <p>- Perchè non volli vantarmi di una buona azione fatta in altri tempi. Ma ora non è
                  più così: si tratta della mia difesa e mi difenderò con tutte le mie forze. Così
                  schiaccerò tutti coloro che hanno cercato di perdermi. Intanto ho cominciato
                  coll'uomo che mi ha tolta Bianca. -</p>
               <p>Il signor Moreno ebbe un brivido dal capo alle piante.</p>
               <p>- Io racconterò la verità.</p>
               <p>- Voi non direte nulla, - proruppe con forza il conte - voi non accuserete il
                  marito di vostra figlia, che ormai prenderà su lei tutti i diritti che nessuno può
                  contendergli. La legge stessa mi protegge, e per quanto cerchiate, non troverete
                  alcuna prova contro me. Se poi voleste intentarmi una causa per separazione,
                  mostrerò le lettere dell'onesto studente, citerò i testimoni degl'incontri dei due
                  amanti, così Bianca sarà la sola disonorata. Ora che sapete come la penso, -
                  soggiunse - sappiate regolarvi. -</p>
               <p>Il signor Moreno sobbalzò come frustato.</p>
               <p>- Io farò soltanto ciò che mi detta la coscienza: - rispose - difenderò con tutte
                  le mie forze gli innocenti, nè Dio permetterà che uno scellerato pari vostro
                  trionfi. Ed ora toglietevi dalla mia presenza, perchè non potrei più a lungo
                  sopportarvi senza commettere un delitto. -</p>
               <p>Il conte aprì l'uscio, ma prima di uscire esclamò al suocero:</p>
               <p>- Dite a Bianca che fin da questa sera riprendo tutti i miei diritti di marito.
                  Sarà la sua espiazione! -</p>
               <p>E se ne andò, lasciando il vecchio annientato.</p>
            </div>
            <div type="chapter" n="32" xml:id="IT1901030032">
               <head>X.</head>
               <p>Nonostante i passi fatti dal Trani, dal signor Moreno e dallo stesso conte Livio
                  Rossano, lo scandalo riguardante il tentato strangolamento della bella Cleo
                  scoppiò enorme.</p>
               <p>Alcuni giornali riportarono il fatto coi più strampalati commenti, fra i quali
                  nessuno poteva discernere la verità.</p>
               <p>Ma una settimana dopo un articolo conteneva queste rivelazioni:</p>
               <p>«Si è scoperta la verità circa l'attentato contro la bella Cleo.</p>
               <p>«Per ben comprendere tutto l'intreccio, bisogna risalire ad un delitto commesso
                  qualche anno fa, in cui ebbe tanta parte la bellissima Cleo, allora conosciuta
                  sotto il semplice nome di Ilda.</p>
               <p>«Come a tutti è noto, la notte di un giovedì grasso un certo Fabio Ribera
                  assassinava Giulietta Levera, dalla quale aveva avuto una bambina. Il movente del
                  delitto era lo sbarazzarsi di quella donna per sposare Ilda.</p>
               <p>«L'assassino fu arrestato da uno studente: il signor Aldo Pomigliano, il quale in
                  quella notte aveva seco una giovane di maravigliosa bellezza, che lo studente
                  qualificò per una sua sorella.</p>
               <p>«Ora peraltro è stato scoperto dal sostituto procuratore Meralta che quella
                  sedicente sorella era invece la contessa Bianca Rossano.</p>
               <p>«E qui entriamo in pieno romanzo.</p>
               <p>«La contessa Rossano, nata Bianca Moreno, sposò il conte Livio per amore,
                  portandogli in dote due milioni in contanti.</p>
               <p>«Bianca Moreno, un'indole sensitiva, fanciulla ingenua, credeva che le persone da
                  lei amate le fossero interamente devote.</p>
               <p>«Il marito era per lei come un secondo Dio.</p>
               <p>«Volle sventura che un giorno capitasse nelle mani della contessa una lettera di
                  un'ex amante del conte, e presa da una collera violenta, credendosi tradita, pensò
                  di vendicarsi.</p>
               <p>«La sera stessa si recò al veglione dello <emph rend="italic">Scribe</emph>, e
                  invitata da Aldo Pomigliano si lasciò condurre nella sua soffitta. Ma, ivi giunta,
                  ella comprese il tristo passo che stava per fare e volle andarsene, quando alcune
                  voci che urlavano «all'assassino», le fecero dimenticare la sua situazione e si
                  slanciò con Aldo nella stanza della povera Giulietta.</p>
               <p>«Qui fa duopo aprire una parentesi. Se l'assassinata nei suoi ultimi momenti
                  riconobbe la contessa Bianca, questa aveva pure riconosciuta l'infelice. È un
                  altro romanzo che ha una sorgente quasi idillica, in cui lumeggia la virile figura
                  del conte Livio, quella della sua defunta madre.</p>
               <p>«A Torino tutti conoscevano la bella contessa Rossano, madre di Livio: la sua
                  carità era inesauribile.</p>
               <p>«La contessa Rossano aveva fra la servitù un cocchiere ed una cameriera che
                  prediligeva. Costoro, venuti a morte, lasciarono un bambino di pochi anni, Fabio,
                  che raccomandarono alla contessa Rossano. Questa si prese cura del fanciullo, e
                  quando venne a morte essa pure, lasciò per legato al figlio di non abbandonare mai
                  l'orfano Ribera. Così il conte, che aveva adorata la madre, eseguì con zelo e
                  segretezza la missione affidatagli.</p>
               <p>«Egli tacque sempre con tutti la sua opera generosa e non ne menò mai vanto con
                  alcuno.</p>
               <p>«Fabio Ribera divenne un uomo. Il conte lo fece impiegare presso un noto magazzino
                  di mode, esortandolo per modestia a tacere i loro rapporti. Però il gentiluomo non
                  mancava di recarsi a trovare più volte il suo protetto nel modesto alloggio di
                  lui, ed il giovane gli confidò della relazione contratta con Giulietta Levera, del
                  suo affetto per lei, del tradimento della giovane, del suo abbandono.</p>
               <p>«Intanto il conte Livio si era ammogliato. Se a tutti aveva taciuto di Fabio, ne
                  parlò bensì a Bianca sua moglie, senza però estendersi troppo sui benefizi
                  prodigati al giovane. Una mattina, mentre il conte e la contessa passeggiavano
                  insieme, s'imbatterono con Fabio, che si trovava in compagnia di Giulietta. Fabio
                  arrossì, salutò goffamente; Giulietta avviluppò con uno sguardo ardente la
                  contessa, che dal canto suo guardò con sorpresa quella giovane, dai capelli
                  d'oro.</p>
               <p>«Tutto ciò ebbe la durata di pochi secondi,</p>
               <p>«La coppia passò rapida ed il conte disse a sua moglie chi fosse il giovane, ma
                  tacque su colei che l'accompagnava.</p>
               <p>Però la contessa non dimenticò più quel volto e lo ritrovò nell'assassinata
                  Giulietta, la quale a sua volta riconobbe la contessa.</p>
               <p>«E quelle parole dette dalla sventurata: <emph rend="italic">Lei? Lei, signora? Ma
                     non sa....</emph>volevano per certo significare: Non sa che il mio assassino è
                  il beneficato da suo marito?</p>
               <p>«Ma la contessa nel suo spavento non comprese: ella lasciò che Aldo Pomigliano la
                  facesse credere sua sorella, ritornò nella soffitta di lui colla bambina, ed il
                  giovane, per attirarsi quella bellissima signora che ormai gli aveva sconvolto il
                  cervello, s'incaricò di far allevare la piccina, della quale la contessa voleva
                  essere la mamma ed Aldo il babbo.</p>
               <p>«Così l'orfana dell'assassinata divenne il legame fra quelle due persone che poche
                  ore prima non si conoscevano, e fu cagione di tutta una trama ordita contro il
                  conte Livio Rossano e l'ingenua contessa.</p>
               <p>«Nessuno ignora come la fidanzata di Fabio Ribera protestasse in piena udienza
                  contro la condanna del giovane, giurasse di scoprire ella stessa il vero
                  colpevole.</p>
               <p>«Ora, siccome Ilda conosceva i rapporti del suo fidanzato col conte, ideò che
                  questi fosse l'istigatore dell'assassino. Due altre persone avevano interesse a
                  sopprimere il conte: Aldo, perchè sperava che, sbarazzatosi del gentiluomo, la
                  contessa sarebbe sua; il signor Moreno, persuaso che il genero fosse un dissoluto
                  e facesse l'infelicità di sua figlia. Costoro si accordarono per perderlo.</p>
               <p>«E la conclusione fu, che fra Ilda, divenuta miss Cleo, il conte Moreno ed Aldo,
                  venne decretata la rovina del conte Livio. Ma il risultato non fu quale si
                  aspettavano; l'inchiesta dimostrò l'innocenza di colui, su cui si voleva far
                  cadere tutti i sospetti.</p>
               <p>«Il tentato strangolamento d'Ilda, il furto dei gioielli, fu una trama non
                  riuscita per perdere il conte. Peraltro la bella Cleo, che credeva di dover
                  fingere da vittima, stava per esserlo veramente, giacchè Aldo voleva sopprimerla
                  sul serio. Ella, sentendosi soffocare, chiese aiuto, e contribuì all'arresto del
                  complice. Così Aldo Pomigliano comprenderà quanto fosse pazza l'impresa ideata e
                  come non possa esservi felicità fondata sul delitto.»</p>
               <p>Il giorno seguente a queste strane rivelazioni, i giornali annuziavano la morte
                  improvvisa del signor Moreno e la scomparsa di Ilda da Torino.</p>
               <p>Quindici giorni dopo si seppe che il conte e la contessa, riuniti, erano partiti
                  per un lungo viaggio.</p>
               <p>Aldo Pomigliano attendeva in carcere il giorno del processo, disperandosi
                  segretamente per la sorte di Bianca.</p>
               <p>Ed il solo, il vero colpevole, continuava a trionfare!</p>
            </div>
         </div>
         <div type="group" n="4" xml:id="IT190104">
            <head>PARTE QUARTA</head>
            <head>Dramma fraterno.</head>
            <div type="chapter" n="33" xml:id="IT1901040033">
               <head>I.</head>
               <p>La villa <emph rend="italic">Bianca</emph>, situata sulla collina di Moncalieri,
                  in un'altura dominante le ville circostanti e lontana da tutte, era un vasto
                  fabbricato, circondato da un parco grandissimo.</p>
               <p>Livio Rossano, compratala, vi si era stabilito colla moglie.</p>
               <p>Si diceva che tanto il conte quanto la contessa, dopo i dolorosi avvenimenti che
                  avevano funestata la loro vita, sentivano la necessità della solitudine.</p>
               <p>Tornati da un viaggio che durò quasi due anni, si erano ritirati alla villa <emph rend="italic">Bianca</emph>, e da tre anni che vi abitavano</p>
               <p>nessuno aveva ancora veduto la contessa: essa non riceveva, nè voleva vedere
                  alcuno.</p>
               <p>La servitù era stata cambiata. Celia fu rimandata al suo paese, e al fianco della
                  contessa era una donna di fiducia di Livio: il conte non aveva preso cameriere,
                  perchè diceva di attenderne uno che doveva venire da lontano e l'aveva servito
                  altre volte con perfetta devozione. Anche la scelta della cuoca, del cocchiere,
                  del giardiniere e degli altri domestici era stata fatta da lui. Tutti avevano
                  ordini precisi, e guai se li avessero trasgrediti! Nessuno poteva penetrare negli
                  appartamenti del conte e della contessa senza essere chiamato. Si sapeva che il
                  conte e la contessa non mangiavano insieme, ma nessuno ne stupiva, perchè Bianca,
                  per la sua salute malferma, aveva bisogno di un regime particolare. Del resto, se
                  qualche volta si bisbigliava in cucina sui rapporti fra marito e moglie, quelle
                  voci non uscivano al di fuori e nessuno avrebbe pensato a trasgredire gli ordini
                  del conte.</p>
               <p>La contessa Bianca aveva ereditato dal padre un patrimonio colossale ed aveva
                  lasciato piena procura al marito di amministrarla.</p>
               <p>Ed il conte non abusava di quella fiducia: si sapeva che non giuocava più, non si
                  occupava più di altre donne che della propria.</p>
               <p>Eravamo sul finire di maggio. Verso il tramonto di un sabato, sulla lunga erta che
                  conduceva alla villa, saliva penosamente un uomo sui trent'anni, con una valigia e
                  un nodoso bastone. Era un individuo dalla faccia sparuta, circondata da barba
                  folta e lunga, di un biondo cinereo. Il largo cappello di feltro nascondeva la
                  capigliatura. Un fazzoletto di seta gli cingeva il collo.</p>
               <p>Egli si fermava ad ogni tratto per guardarsi attorno. Sulla sua bocca esangue
                  errava un sorriso di soddisfazione. L'uomo era giunto quasi alla metà dell'erta,
                  quando un altro individuo che veniva dalla villa gli si fece incontro
                  correndo.</p>
               <p>- Fabio, Fabio, sei tu, finalmente! - esclamò. L'uomo, lasciando cadere valigia e
                  bastone, stendeva le mani scarne, balbettando:</p>
               <p>- Voi? Voi, conte? Quanto siete buono! La gioia di rivedervi mi fa dimenticare
                  tutto! -</p>
               <p>Barcollava. Livio, giacchè era lui, lo trasse al suo petto e lo baciò.</p>
               <p>- Se tu sapessi come ti attendevo! - mormorò. - Io ho bisogno di avere un amico
                  come te al fianco. Non credo più a nulla, all'infuori di te!</p>
               <p>- Tutta la mia vita vi è dedicata.... - rispose Fabio con voce alterata,
                  tremante.</p>
               <p>- Grazie, ma ora cerca di rimetterti! Devi essere stanco; perdonami di averti
                  fatto venire a piedi dalla stazione, ma non volevo dar sospetti.</p>
               <p>- Non sento più alcuna fatica vicino a voi! -</p>
               <p>E lo guardava, mentre camminavano vicini. Come gli parve invecchiato, benchè a
                  prima vista questo cambiamento non lo avesse colpito!</p>
               <p>I due uomini erano giunti alla villa. Presso il cancello, attendevano un domestico
                  ed il giardiniere.</p>
               <p>Il primo, ad un cenno di Livio, tolse dalle mani di Fabio la valigetta, l'altro
                  salutò. Nessuno disse parola.</p>
               <p>Livio condusse Fabio nella camera che gli aveva destinata, divisa dalla sua da un
                  breve corridoio. Era una bella camera spaziosa, tappezzata graziosamente di carta
                  a fiorami. Ma ciò che commosse soprattutto Fabio fu di trovare a capo del letto
                  due ritratti: quello della contessa Rossano e quello della presunta madre di
                  Fabio.</p>
               <p>Il povero giovane rimase per un momento stordito, incapace di articolar parola;
                  poi si volse al conte per ringraziarlo, e con una commozione mista a spavento, lo
                  vide inginocchiarsi davanti a lui, lo sentì dirgli:</p>
               <p>- Io sono stato un infame con te, Fabio: ti ho disonorato, reso assassino; e tu,
                  generoso, non ti smentisti mai, non mi accusasti.... Perdonami.... perdonami!...
                  -</p>
               <p>Fabio lo rialzò con un grido.</p>
               <p>- Non parlate così: io sono cosa vostra: voi solo eravate padrone di disporre
                  della mia vita, del mio onore. Io tutto avrei fatto per voi! -</p>
               <p>Livio lo strinse al suo petto.</p>
               <p>- Oh! mio solo amico! - mormorò singhiozzando.</p>
               <p>Livio volle che Fabio, appena rifocillatosi, si coricasse.</p>
               <p>La mattina dopo, Fabio dormiva ancora, quando il conte entrò nella sua camera.</p>
               <p>- Caro Fabio, - gli disse sedendosi accanto al letto - come sono contento di
                  vederti! Ho tanto bisogno di discorrere con qualcuno che mi comprenda! -</p>
               <p>Egli chinò il capo sulla coperta, come se non potesse ritenere le lacrime.</p>
               <p>Fabio era commosso.</p>
               <p>- Sono stati molto cattivi con voi, ma hanno avuto la loro punizione! - disse con
                  un tremito.</p>
               <p>Il conte alzò all'improvviso il capo mostrando il volto contratto.</p>
               <p>- Io ho sofferto più di tutti! - disse. - Ascoltami, voglio aprirti il mio cuore.
                  Tu conosci ormai la trama ordita contro me, la lega formata fra il miserabile che
                  ti arrestò e la tua perfida fidanzata.... Ma tu, l'ami ancora?</p>
               <p>- No: la odiai un istante, poi quell'odio si è spento, dando luogo al più profondo
                  disprezzo. Essa è morta per me! -</p>
               <p>Rimasero un istante silenziosi, quindi il conte riprese lentamente:</p>
               <p>- La condanna di Aldo, la scomparsa di Ilda che seppe sottrarsi colla fuga
                  all'arresto, la scoperta di tutti questi orribili intrighi, furono un colpo
                  supremo per mio suocero. Una congestione lo fulminò. Ma come se questo non
                  bastasse, sua figlia, la mia sventurata Bianca, smarrì la ragione. La sua pazzia
                  non è terribile! Essa non strepita, non grida; ma se io mi avvicino, è presa da un
                  fremito, il suo occhio spento s'illumina, il suo volto si contrae con
                  un'espressione di spavento e di orrore. Bianca è persuasa che io le abbia
                  assassinato il padre, e che ora voglia attentare alla stessa sua vita. Invano io
                  la supplico di credere alla mia innocenza, invano le ho mostrato il rapporto del
                  medico sulla morte del signor Moreno. Bianca non mi crede. -</p>
               <p>Fabio aveva l'animo straziato.</p>
               <p>- Non vi è speranza di guarigione? - mormorò.</p>
               <p>Il conte scosse il capo.</p>
               <p>- Ho tutto tentato, ma inutilmente! Dio solo potrebbe compiere un miracolo. Mi
                  avevano suggerito di metterla in una casa di salute, ma non avrei la forza di
                  separarmi da lei. Non ti nascondo che tanto qui come a Torino ignorano la pazzia
                  di Bianca: la credono soltanto malaticcia. Io attendevo ansiosamente la tua
                  venuta, perchè almeno di te posso fidarmi.</p>
               <p>- Oh! disponete pure della mia vita!</p>
               <p>- Ecco quello che desidero da te. Io ti presenterò alla servitù come il cameriere
                  fidato che attendevo, al quale dovranno obbedire come a me stesso. Sarà necessario
                  ti cambi il nome: ti chiamerò Martino. Tu stesso farai la pulizia della mia stanza
                  e di quella della contessa, alla quale ti presenterò, dandoti tutte le mie
                  istruzioni. Tu sorveglierai tutto e tutti, riportandomi i discorsi che udrai. Fra
                  me e te parleremo in tedesco, lingua che nessun altro qui conosce.</p>
               <p>- Farò tutto quanto desiderate. -</p>
               <p>Il conte ebbe un nuovo impeto di espansione.</p>
               <p>- Ah! qual sollievo provo nell'aprirti tutto il mio cuore! Adesso tu mi aiuterai a
                  sopportare la mia sventura. Venisse un giorno che Bianca guarisse!</p>
               <p>- Sperate, conte, sperate! -</p>
               <p>Lo stesso giorno Fabio, rivestito di nuovi abiti, coi capelli e la barba
                  accuratamente aggiustati, venne presentato al servidorame come il cameriere di
                  fiducia del conte, sotto il nome di Martino. Livio dette ordine che fosse obbedito
                  come lui stesso.</p>
               <p>Quando ebbe finito colla servitù, il conte si rivolse a Fabio e gli disse:</p>
               <p>- Ed ora andiamo dalla contessa! -</p>
            </div>
            <div type="chapter" n="34" xml:id="IT1901040034">
               <head>II.</head>
               <p>Bianca era irriconoscibile: pallida e magra come uno spettro. I suoi stupendi
                  capelli neri le scendevano in trecce disordinate sulle spalle; gli occhi
                  sembravano smisuratamente ingranditi, cerchiati di nero; le labbra scolorite
                  mostravano, schiudendosi, gengive esangui; aveva il naso affilato come quello di
                  un cadavere.</p>
               <p>Eppure in quella figura spettrale vi era ancora tanto fascino, che non si poteva
                  mirarla senza sentirsene attirati!</p>
               <p>Come sappiamo, il conte Livio, il giorno stesso dell'arresto di Aldo, aveva detto
                  al suocero che riprenderebbe tutti i suoi diritti sulla moglie, e il misero padre
                  attese il ritorno di sua figlia per rivelarle tutto.</p>
               <p>Quando Bianca, tornata al palazzo, si recò nelle stanze del padre, fu spaventata
                  dall'alterazione dei lineamenti di lui.</p>
               <p>- Che hai? - chiese agitata. - Ti senti male?</p>
               <p>- No, cara. Ma dammi il braccio: ti accompagno nella tua camera perchè ho da
                  parlarti. -</p>
               <p>Ella si sentì terrorizzata come se avesse scoperto ai suoi piedi un abisso.</p>
               <p>Calmatala, il signor Moreno le narrò tutti gli avvenimenti della notte, e infine
                  la minaccia del conte di riprendere i suoi diritti di marito.</p>
               <p>Bianca sembrava fulminata. Tutte quelle rivelazioni l'avevano schiacciata; ma il
                  suo abbattimento non durò a lungo.</p>
               <p>Un grido d'orrore sfuggì dalla sua bocca, ed afferrandosi con angoscia al
                  padre:</p>
               <p>- Tu non mi lascerai in sua balìa, non è vero? - esclamò. - Uccidimi, piuttosto,
                  uccidimi!</p>
               <p>- Bianca! -</p>
               <p>Fu un tal grido pieno di strazio, che bastò a richiamare in sè la giovane.</p>
               <p>Ella si gettò ai piedi del padre.</p>
               <p>- Perdonami, perdonami: tutti questi dolori li devi a me; io sono stata la sola
                  colpevole; ma non lotterò più,</p>
               <p>purchè tu ritorni tranquillo, non mi maledica!</p>
               <p>- Oh! maledirti, amor mio, mia gioia! - esclamò come delirante il padre,
                  sollevandola. - Io vorrei salvarti a prezzo della vita! -</p>
               <p>Egli rimase quella notte presso sua figlia, coricato sul divano attiguo alla sua
                  camera, attendendo il conte. Ma Livio non comparve, nè lo videro il giorno
                  seguente.</p>
               <p>- Eppure egli trama qualche cosa! - disse il signor Moreno alla figlia.</p>
               <p>Ella ormai pensava alla sorte di Aldo, di Aldo innocente, eppure accusato di
                  tentato strangolamento e furto!</p>
               <p>- Io reco danno a tutti quelli che avvicino! - mormorò la sventurata.</p>
               <p>Da Celia seppero poi che Ilda era scomparsa da Torino, nè il signor Moreno ebbe
                  una sola riga che l'avvertisse di quella scomparsa.</p>
               <p>La sera, il signor Moreno si trovava da sua figlia, quando il conte apparve alla
                  loro presenza.</p>
               <p>Bianca, scorgendolo, divenne cadaverica.</p>
               <p>Il conte era calmo, e con accento gentile:</p>
               <p>- Non temete, Bianca, - disse - non sono qui per farvi del male, quantunque voi ne
                  abbiate fatto moltissimo a me. Vengo solo ad avvertirvi che sarete chiamata dal
                  giudice istruttore con vostro padre.</p>
               <p>- Vi andremo, giacchè è necessario, - rispose per la figlia il padre - e non
                  nasconderemo la verità!</p>
               <p>- È quello che desidero!-soggiunse il conte inchinandosi e ritirandosi.</p>
               <p>- Mi fa più paura il vederlo così calmo, che se fosse in collera! - disse
                  Bianca.</p>
               <p>- Egli è sicuro di sè, - rispose il signor Moreno - mentre noi, innocenti, abbiamo
                  contro tali prove da renderci inquieti. Ti sentirai tu la forza di recarti dal
                  giudice istruttore?</p>
               <p>- Sì, padre mio, perchè la mia coscienza di nulla mi rimprovera, e poi tu sarai
                  con me. -</p>
               <p>Ma allorquando il signor Moreno tornò dall'interrogatorio, aveva le vene della
                  fronte gonfie ed il viso di porpora, mentre Bianca appariva più livida di un
                  cadavere.</p>
               <p>- Tutti proclamano la sua innocenza, tutti; - proruppe con un riso sibilante il
                  vecchio quando fu nell'appartamento della figlia - noi soli siamo i colpevoli: io
                  temo d'impazzire! -</p>
               <p>Fu la volta di Bianca di consolarlo, benchè essa pure avesse il cuore
                  lacerato.</p>
               <p>Il conte non si lasciava più vedere dalla moglie e dal suocero; eppure si sapeva
                  che passava molte ore nel suo appartamento. Che faceva?</p>
               <p>Dopo alcune notti passate insonni, il signor Moreno scrisse il suo testamento.</p>
               <p>Egli lasciava metà del suo patrimonio alla figlia, l'altra metà divisa in parti
                  eguali fra Aldo Pomigliano, Ilda e la piccola Gina, la figlia di Giulietta Lovera,
                  l'assassinata «e ciò per riparare un'enorme ingiustizia del mondo.» Vi erano
                  inoltre due vistosi legati per miss Lucia e Celia.</p>
               <p>Mentre era intento a scrivere, fu bussato al suo uscio.</p>
               <p>- Chi è? - chiese il signor Moreno.</p>
               <p>- Io! - rispose il conte con voce tranquilla.</p>
               <p>Il vecchio fu subito in piedi, nè pensò più al testamento che andava scrivendo. Si
                  recò ad aprir l'uscio, chiuso per di dentro.</p>
               <p>Il signor Moreno indicò al genero da sedere e sedette egli pure.</p>
               <p>- Che avete da dirmi?</p>
               <p>- Vengo a dirvi che sopra un giornale molto diffuso della città è comparso un
                  articolo che aggrava la condizione del vostro protetto, signor Pomigliano, e la
                  vostra.</p>
               <p>- La mia? Che intendete dire, signor conte?</p>
               <p>- Leggete, ciò mi eviterà di rispondervi. -</p>
               <p>Gli porse il giornale in cui era segnato l'articolo: «Mistero svelato». Il signor
                  Moreno lo afferrò con le dita convulse, e percorse avidamente il foglio cogli
                  occhi.</p>
               <p>Immerso in quella lettura che gli infiammava il sangue nelle vene, gli dava le
                  vertigini, non s'accorse che Livio s'era alzato, avvicinandosi allo scrittoio.</p>
               <p>Il conte aveva guardato macchinalmente il foglio sul quale il suocero stava poco
                  prima scrivendo.</p>
               <p>Ma alcune parole gli corsero sotto gli occhi, facendolo rabbrividire. Allora si
                  chinò, e cogli occhi dilatati da una rabbia interna, lesse quel testamento
                  inaspettato e per lui terribile.</p>
               <p>Aveva appena finito, che una voce gridò alle sue orecchie:</p>
               <p>- È un'infamia, un'infamia!... -</p>
               <p>Il conte si volse di scatto, ed i due uomini si trovarono di fronte; il conte
                  livido, ma in apparenza calmo, il signor Moreno congesto, con gli occhi striati di
                  rosso, la bocca piena di schiuma.</p>
               <p>- Sì, è un'infamia! - ripetè Livio lentamente.</p>
               <p>- Miserabile, dite così, mentre voi stesso l'avete scritto, voi che ideaste tutto
                  l'intrigo fra me, Aldo e gli altri!</p>
               <p>- Vorreste negare che sia la verità? Ma ecco qui una nuova, luminosa prova: il
                  vostro testamento. -</p>
               <p>Il signor Moreno cacciò un urlo da belva.</p>
               <p>- Lasciate quel foglio, datemi quel foglio! -</p>
               <p>Livio lo sollevava al di sopra del suo capo.</p>
               <p>- Non sono così pazzo: questo sarà una nuova prova che dimostrerà sempre più la
                  mia innocenza. -</p>
               <p>Un fiotto di sangue salì al cervello del signor Moreno, che non distingueva più
                  nulla.</p>
               <p>- Ah! furfante, non mi sfiderete più a lungo! - rantolò.</p>
               <p>E a testa bassa, con un impeto terribile, fece per slanciarsi contro Livio; ma il
                  conte saltò rapidamente di fianco, ed il vecchio, trascinato dal proprio slancio,
                  cadde disteso bocconi, rimanendo immobile.</p>
               <p>Il conte si pose il foglio nella tasca interna del soprabito ed attese che il
                  suocero si rialzasse.</p>
               <p>Il vecchio non si muoveva. Allora Livio si curvò su lui e fremette: il signor
                  Moreno era morto.</p>
               <p>Il conte sonò con violenza il campanello, si mise a gridare aiuto.</p>
               <p>Accorsero i domestici, ed il conte spiegò loro come, mentre parlava col suocero,
                  questi avesse ad un tratto stese le mani verso lui quasi per cercare un appoggio,
                  ma egli non era giunto in tempo ad afferrarle, e il vecchio era caduto.</p>
               <p>- Bisogna trasportarlo sul letto, andar subito in cerca di un medico. -</p>
               <p>I suoi ordini vennero eseguiti.</p>
               <p>In quel mentre Bianca rientrava al palazzo con Lucia, e furono sorprese di trovare
                  le porte spalancate e nessun domestico in anticamera.</p>
               <p>La contessa ebbe il presentimento di una sciagura e si slanciò verso
                  l'appartamento del padre.</p>
               <p>Ma ad un tratto le si fece incontro il conte che le disse con le lacrime nella
                  voce:</p>
               <p>- Bianca, te ne prego, non entrare là; vieni prima con me nel salotto! -</p>
               <p>Ella lo fissò cogli occhi stravolti.</p>
               <p>- Che c'è? Che succede?</p>
               <p>- Coraggio, Bianca, tuo padre.... -</p>
               <p>La contessa non lo lasciò finire: diede in un grido acutissimo e, respingendolo,
                  volò nella camera del padre.</p>
               <p>Alcuni domestici erano nella stanza, ed il medico presso al letto si chinava
                  ancora una volta verso il cadavere; poi, rialzandosi, confermò:</p>
               <p>- Morto! -</p>
               <p>Bianca lo vedeva bene, là disteso sul letto, immobile, ma il volto di suo padre
                  conservava ancora il colore della vita, gli occhi stranamente aperti.</p>
               <p>No, non poteva essere morto, non era possibile!</p>
               <p>- Signore, vi ingannate, il babbo non è morto! L'ho lasciato due ore fa che stava
                  benissimo.</p>
               <p>- Vi credo, signora, ma purtroppo non posso darvi alcuna speranza: il povero
                  signore ha dovuto soccombere ad una congestione cerebrale fulminea, un accesso di
                  sangue al cervello....</p>
               <p>- Prodotto da che cosa? - chiese macchinalmente Bianca, mentre i denti le
                  stridevano.</p>
               <p>- Vi sono tante cause che possono condurre ad un tal risultato: un eccesso di
                  collera, una profonda commozione, una fatica intellettuale. -</p>
               <p>Bianca non l'ascoltava più. Si era gettata sul cadavere del padre, lo copriva di
                  baci e lacrime, ripetendo fra i singhiozzi:</p>
               <p>- No, tu non puoi avermi lasciata così sola.... sola!... Se tu sei morto, qualcuno
                  ti ha ucciso! -</p>
               <p>Ad un tratto si raddrizzò, ed i suoi sguardi, incontrati quelli del conte,
                  espressero il raccapriccio, mentre ella, stendendo il braccio verso lui:</p>
               <p>- Assassino, assassino! - gridò.</p>
               <p>- Poveretta, il dolore le sconvolge la ragione! - disse il medico.</p>
               <p>Il conte si era avvicinato.</p>
               <p>- Bianca, torna in te; tutti qui possono testimoniare se io ho colpa nella morte
                  di tuo padre!</p>
               <p>- Sì.... voi l'avete ucciso.... via di qui.... la vostra presenza è un insulto
                  alla vittima....</p>
               <p>- Ma che io debba dunque essere sempre sospettato da te? - disse con angoscia il
                  conte, - Ah! se tuo padre potesse parlare ancora, egli ti griderebbe che io sono
                  innocente: te lo giuro sul suo cadavere!</p>
               <p>- Non vi credo.... non vi credo!... -</p>
               <p>Il conte fu costretto a ritirarsi, celando, sotto un apparente dolore, la rabbia
                  che lo divorava. Ma ormai sua moglie rimaneva in sua balìa, e, quel che più
                  importava, il patrimonio del suocero non gli sfuggiva più.</p>
               <p>Bianca chiese il parere di altri medici, e tutti furono concordi nella diagnosi
                  del male che aveva fulminato suo padre.</p>
               <p>Il conte fece chiamare alcune suore perchè non abbandonassero la contessa e le
                  facessero intendere che ella incolpava a torto il marito.</p>
               <p>Quando fu il momento di deporre il cadavere nella cassa, Bianca, afferrandosi alla
                  fredda salma:</p>
               <p>- Voglio esser seppellita con lui! - diceva.</p>
               <p>Dovettero trarla via a forza, ed allora si dibattè in convulsioni, finchè cadde
                  svenuta.</p>
               <p>Per qualche settimana si temette che soccombesse. Poi cominciò a riaversi, ma la
                  sua mente era alquanto scossa.</p>
               <p>- Io pure - pensava - ho aiutato ad uccidere mio padre. Se non avessi commesso
                  quella follia quando scopersi il tradimento di Livio, sarei stata sventurata, ma
                  la mia coscienza di nulla mi avrebbe rimproverata: mio padre non sarebbe morto, nè
                  Aldo rovinato, nè Ilda vagante per il mondo. Anch'io merito una punizione, nè
                  cercherò di sottrarmi colla morte al castigo che mi spetta! -</p>
               <p>E fu così. Bianca si ritenne legata alla vita per espiazione. Se alla vista del
                  conte tremava come una foglia scossa dal vento, se lo fissava con gli occhi
                  stralunati, ripetendo senza esaltazione che egli era stato l'assassino di suo
                  padre, di Aldo, le stesse cose ripeteva a sè stessa, rodendosi dal rimorso di
                  essersi mostrata cattiva figlia, di essersi incamminata in una via orribile, nella
                  quale non calpestava che morti.</p>
               <p>Era una specie di pazzia la sua, una pazzia calma, commovente, che non richiedeva
                  alcuna sorveglianza speciale.</p>
               <p>Il signor Moreno non aveva lasciato testamento, quindi Bianca diveniva la sola
                  erede del padre.</p>
               <p>Il conte Livio, dietro consiglio del suo avvocato, si recò da Bianca onde ottenere
                  da lei la procura per l'amministrazione del patrimonio.</p>
               <p>Il conte aveva posta al fianco di Bianca una donna che si era votata a lui per
                  sempre, perchè con quel posto la salvava dalla miseria, dal disonore. Era una
                  certa Milia Lezzani, una vedova che fu in procinto d'affogarsi per la fame volendo
                  conservare la propria onestà. Milia credeva all'innocenza del conte, e promise che
                  avrebbe cercato di trasfondere la sua convinzione nella povera contessa.</p>
               <p>Essa non era cattiva, sebbene avesse un'apparenza piuttosto burbera. Era una donna
                  forte, robustissima, sui trent'anni: aveva un carattere integro, un'onestà senza
                  limiti ed era di una segretezza a tutta prova. Il conte poteva fidarsi di lei.</p>
               <p>Bianca, ritornando alla vita, si era trovata costei al fianco, ma non chiese chi
                  fosse.</p>
               <p>Quando il conte entrò dalla moglie con le carte inerenti alla procura che essa
                  doveva firmare, Milia si trovava seduta presso la contessa.</p>
               <p>Livio le fece cenno di ritirarsi e si avvicinò a Bianca.</p>
               <p>A misura che il conte si avvicinava, essa cominciò a tremare, a battere i denti,
                  il suo respiro divenne affannoso.</p>
               <p>- Bianca, puoi ascoltarmi? - chiese con dolcezza Livio.</p>
               <p>Ella trasalì a quella voce, e gridò con violenza:</p>
               <p>- Volete uccidermi, come faceste di mio padre? Ma io chiamerò aiuto!</p>
               <p>- Calmati, Bianca, io non voglio farti alcun male; vorrei soltanto che tu firmassi
                  queste carte.</p>
               <p>- Firmerò tutto quello che volete; ma non uccidetemi.</p>
               <p>- Non ne ho alcuna intenzione. Lascia che io ti spieghi il contenuto di queste
                  carte....</p>
               <p>- Non voglio saper nulla.... Firmerò, purchè andiate via! -</p>
               <p>E tremava sempre più forte.</p>
               <p>La firma, sebbene fatta con mano tremante, riuscì perfettamente leggibile.</p>
               <p>Il conte esultava.</p>
               <p>Pochi giorni dopo partivano per la Sicilia, d'onde poi tornarono per stabilirsi
                  nella villa comprata dal conte ed alla quale Livio pose il nome di Bianca.</p>
               <p>Nei due anni che stettero assenti da Torino, i rapporti fra Bianca e suo marito
                  non mutarono.</p>
               <p>Ma nella solitudine della villa il conte volle qualche volta dare sfogo al fiele
                  che aveva nell'animo.</p>
               <p>Un giorno entrò nel salotto di Bianca, mentre questa dormiva su di una
                  poltrona.</p>
               <p>Per una completa evoluzione del suo spirito, Livio provava ormai per Bianca una
                  passione così violenta, come non l'aveva mai sentita per lei.</p>
               <p>Quel giorno il conte, vedendo la moglie che dormiva con un dolce sorriso sulle
                  labbra, chiese a Milia, che sedeva poco lungi dalla contessa, lavorando:</p>
               <p>- Da quanto tempo riposa così?</p>
               <p>- Da quasi un'ora, - rispose la donna.</p>
               <p>- Chi c'è? - chiese in quel momento la contessa aprendo gli occhi.</p>
               <p>- Sono io, Bianca, - rispose il conte avvicinandosi a lei.</p>
               <p>- Indietro, indietro! - gridò la contessa, i cui lineamenti si sconvolsero, - Non
                  voglio vedervi!</p>
               <p>- La sentite, Milia? - esclamò il conte con una lugubre risata. - Quella donna
                  colpevole, che anche in questo istante sognava forse il suo amante, respinge il
                  marito, che ha avuto la debolezza di perdonarla e di lasciar credere a tutti che
                  ella era una vittima incosciente.</p>
               <p>- Assassino!</p>
               <p>- Ancora? Vuoi che ti ripeta ad alta voce le frasi d'amore da lui scritte, quelle
                  lettere che io porto sempre con me? Oh! io le ho impresse nella mente, parola per
                  parola; ascoltate, Milia!</p>
               <p>- No, per pietà, tacete! - supplicò Bianca rabbrividendo.</p>
               <p>- Hai tu pietà per me? Io sono stanco dei tuoi insulti, del tuo disprezzo! Sono
                  tuo marito ed ho diritto di possederti! -</p>
               <p>Si chinò sfiorandole colle labbra i capelli.</p>
               <p>Bianca gettò un grido, respingendolo.</p>
               <p>- No, non sarà mai, mai! Vi odio, perchè avete ucciso mio padre, debbo a voi tutte
                  le mie sventure! Lasciatemi.... lasciatemi!... -</p>
               <p>Livido, il conte seppe dominarsi, e indietreggiando disse con voce cupa:</p>
               <p>- Ti lascio, ma ritornerò ogni giorno per dirti che sei la più sprezzabile delle
                  creature! -</p>
               <p>Appena si fu ritirato, Milia disse:</p>
               <p>- Senta, se fossi io suo marito, non avrei tanta pazienza! E bisogna dire che lei
                  abbia un cuore ben duro per trattarlo così!</p>
               <p>- Voi non sapete.... - interruppe Bianca.</p>
               <p>Ma la vedova non la lasciò finire.</p>
               <p>- Io sto a quel che vedo, a quello che sento. Lei accusa suo marito di averle
                  ucciso il padre, e tutti i medici hanno ripetuto che il povero signore è morto di
                  un colpo.</p>
               <p>- Se il conte non gli avesse fatto salire il sangue al cervello, mio padre non
                  sarebbe morto. Dio, che sa tutto, farà un giorno giustizia! - mormorò Bianca.</p>
               <p>Quelle scene si rinnovarono spesso, alterando sempre più la salute della contessa,
                  accrescendo la passione morbosa di Livio.</p>
               <p>A Milia sembrava che, continuando in tal modo, un giorno o l'altro sarebbe
                  avvenuta una lotta spaventosa.</p>
               <p>Pure vi fu un momento che quella situazione parve cambiata.</p>
               <p>Bianca non usciva più in escandescenze, e dinanzi al conte rimaneva calma e fredda
                  come una morta.</p>
               <p>Così erano giunti al giorno dell'arrivo di Fabio e delle confidenze strazianti
                  fatte dal conte al giovane prima d'introdurlo nell'appartamento della
                  contessa.</p>
            </div>
            <div type="chapter" n="35" xml:id="IT1901040035">
               <head>III.</head>
               <p>Bianca stava nella poltrona, presso la finestra aperta.</p>
               <p>Milia, fedele guardiana, lavorava all'uncinetto, a pochi passi da lei.</p>
               <p>Il rumore dell'uscio che si apriva fece volgere la donna; la contessa non si
                  mosse.</p>
               <p>Livio, seguito da Fabio, le si avvicinò, e poichè la giovane non si muoveva, il
                  conte la chiamò.</p>
               <p>- Bianca! -</p>
               <p>Ella si rivolse, e scorgendo uno sconosciuto in compagnia di suo marito, si mise a
                  tremare come una foglia scossa dal vento.</p>
               <p>- Siete venuti ad uccidermi!... - balbettò.</p>
               <p>- No, Bianca, ritorna in te; - rispose dolcemente il conte - tu sai quanto la tua
                  vita mi sia preziosa, quanto ti ami, nonostante l'atroce supplizio che mi fai
                  subire ogni giorno. Io sono venuto per presentarti il cameriere fidato che d'ora
                  innanzi aiuterà Milia nelle cure che ti sono necessarie. È un uomo di cuore, al
                  quale potrai confidarti. -</p>
               <p>Bianca guardò Fabio, che provò un brivido.</p>
               <p>- Lo riconosco: - disse poi con voce singolare - l'ho veduto spesso nei miei
                  sogni; ora me lo mettete al fianco per sbarazzarvi di me, come di Giulietta. -</p>
               <p>Fabio barcollò come colpito al petto: il conte divenne livido.</p>
               <p>- Non badarle, Martino: - disse con la solita dolcezza - ella non sa quel che
                  dice. -</p>
               <p>La contessa chinò la testa sul petto, e socchiuse gli occhi.</p>
               <p>Un'ombra passò sul volto di Livio, poi i suoi occhi si inumidirono e fuggì quasi
                  correndo nelle sue stanze.</p>
               <p>Fabio lo seguì.</p>
               <p>Il conte si era gettato su di una poltrona.</p>
               <p>- L'hai veduta? L'hai sentita? E credi che io possa resistere a lungo a tale
                  supplizio? -</p>
               <p>La fisonomia di Fabio si era fatta grave.</p>
               <p>- Permettete, conte, che io vi dia un consiglio? Ebbene: dovreste vedere vostra
                  moglie il meno che sia possibile, recarvi a Torino, distrarvi, o non presentarvi a
                  lei se ella non vi fa chiamare. Vedrete che a poco a poco essa guarirà e tornerà
                  ad amarvi. -</p>
               <p>Il conte ebbe un sorriso amaro.</p>
               <p>- Sai che bisognerebbe fare per guarirla? Ricondurle il suo amante. -</p>
               <p>Fabio impallidì.</p>
               <p>- Non lo credo, conte; - interruppe - non torturatevi l'animo con queste fantasie.
                  La contessa non può avere un così vile pensiero. E poi, siete sicuro che colui sia
                  stato suo amante?</p>
               <p>- Se lo sono? Tieni, leggi! -</p>
               <p>Ed il conte trasse dal portafogli una lettera che porse a Fabio.</p>
               <p>Egli la prese con mano tremante e lesse:</p>
               <quote>
                  <l>«Mia adorata!</l>
                  <l>«Quale giornata, quella di sabato! Non posso dimenticarla. Solo con te, colla
                     tua testina appoggiata alla mia spalla, le mani nelle mie! Io avrei voluto
                     morire così!</l>
                  <l>«Cerco di studiare, ma ho la febbre e mi alzo ad ogni istante, non riuscendo a
                     dominare la mia agitazione. Pensare che tu, mia Bianca adorata, sei lontana da
                     me, vicina ad un marito che potrebbe far valere i suoi diritti, ad un uomo
                     vizioso, infame, indegno di te!</l>
                  <l>«È una situazione atroce, spaventevole la mia, o piuttosto la nostra. Quando
                     finirà? Potremo strappare dal volto di quell'uomo la maschera d'ipocrisia che
                     nasconde l'uomo senza vergogna ed indurlo a punirsi da sè stesso? Tuo padre
                     l'ha promesso ed io ho fede in lui.</l>
                  <l>«Quando ti rivedrò? Manda Celia ad avvertirmi; la vita mi è insopportabile
                     senza un tuo sorriso, un tuo bacio. La nostra Gina ci aspetta. Io conto i
                     giorni, le ore, i minuti che ci separano. Scrivimi. Ti amo! Ti amo!</l>
                  <l>«Aldo.»</l>
               </quote>
               <p>Fabio fremeva, e quando rese la lettera al conte, il suo volto esprimeva un vero
                  strazio.</p>
               <p>- E voi amate sempre vostra moglie?</p>
               <p>- Sì, l'amo.... ed è questo il mio torto.</p>
               <p>- Voi siete buono, generoso come un Dio e la vostra bontà avrà un giorno la
                  ricompensa. Vostra moglie riconoscerà i suoi torti, si pentirà, e voi la riavrete
                  purificata nelle vostre braccia.</p>
               <p>- Se tu dicessi il vero! Intanto farò quello che mi consigli, ed oggi stesso mi
                  recherò a Torino, perchè adesso ho qui te e posso fidarmi. Nessun estraneo, sia
                  uomo o donna, deve essere introdotto presso la contessa, nessuna lettera deve
                  esserle consegnata.</p>
               <p>- Potate essere sicuro che ogni vostro ordine verrà eseguito a puntino.</p>
               <p>- Quando il dispensiere porterà i cibi per la contessa, li consegnerà a te, che a
                  tua volta li passerai a Milia, e se questa scenderà per rifocillarsi o fare un
                  giro nel parco, tu la supplirai presso mia moglie. -</p>
               <p>Il conte partì lo stesso giorno, senza avvertire altri, sicuro di Fabio come di sè
                  stesso. Infatti Livio non poteva lasciare una persona più fidata nella villa.</p>
               <p>Fabio pranzò alla tavola dei domestici, accaparrandosi subito la simpatia di tutti
                  per i suoi modi gentili, la bontà che traspariva dal suo sguardo, dalle sue
                  parole.</p>
               <p>Quando Fabio risalì, passò nelle stanze della contessa, perchè Milia a sua volta
                  potesse scendere, svagarsi un poco. Alla vedova era pure piaciuto il nuovo
                  cameriere Martino, e capì che sarebbero andati perfettamente d'accordo.</p>
               <p>Quando Fabio aprì la porta del salottino della contessa, Bianca non fece il minimo
                  movimento: continuò a guardare fissamente nel giardino. Egli sedette presso un
                  tavolinetto da lavoro.</p>
               <p>A un tratto Bianca si rivolse, fece un gesto spaventato, e con voce rotta
                  dall'angoscia:</p>
               <p>- Siete venuto ad uccidermi? - balbettò. - Egli è partito come l'altra volta per
                  lasciarvi libero d'agire? -</p>
               <p>Fabio scosse dolcemente la testa.</p>
               <p>- State tranquilla, signora; - rispose - io non sono qui per farvi male e
                  v'ingannate sul mio conto. Io mi chiamo Martino e sono un povero servo, devoto a
                  voi ed al conte, pronto a dare la mia vita per rendervi la felicità.</p>
               <p>- Voi mentite! - esclamò Bianca. - Vi riconosco, sapete: siete l'assassino di
                  Giulietta, l'uomo amato dalla povera Ilda, lo strumento cieco di mio marito! Quale
                  malìa ha adoperato Livio per indurvi a commettere un delitto, per farvi sopportare
                  lunghi anni di prigionia, per convincervi delle colpe di tanti innocenti?</p>
               <p>- Innocenti? Sì, voi pure avete l'apparenza dell'innocenza, e innocente vi
                  crederei se non avessi letto la lettera del vostro amante! -</p>
               <p>Bianca aveva alzato il capo con un moto pieno di nobiltà ed alterezza: sembrava
                  trasfigurata.</p>
               <p>- Del mio amante? - ripetè. - Che Dio vi perdoni questa parola, che per voi ed il
                  conte ha un significato vergognoso, giacchè non intendete l'amore se non
                  accompagnato dal delirio dei sensi! -</p>
               <p>Fabio arrossì come un fanciullo.</p>
               <p>- Sbagliate, signora contessa! Voi chiamate puro un amore come il vostro, che
                  permette ad un uomo di parlarvi di baci?</p>
               <p>- Sì, quelle lettere mi accusano, accusano Aldo; eppure, se vi fu uomo che abbia
                  saputo rispettare una donna, fu lui; se vi fu donna che, calpestata, avvilita dal
                  marito, abbia saputo portar alta la fronte, sono stata io! E con tutto ciò siamo i
                  puniti, mentre il vero colpevole trionfa! Non lo nego: amo Aldo e ne sono amata,
                  ma il nostro amore è al di sopra di tutte le iniquità umane e si libra presso
                  all'altare di Dio. Può il nostro carnefice torturarci, coprirci d'infamia,
                  dividerci: le nostre anime saranno sempre unite, i nostri cuori vicini, e la
                  fiamma arderà sempre più sfolgorante, quanto più cercheranno di spengerla con
                  atroci patimenti. Ripetete pure tutto questo al conte.</p>
               <p>- Non sono qui per fare la spia, signora contessa, ma saprò dimostrarvi come
                  accusiate a torto vostro marito.</p>
               <p>- Sarebbe inutile; - interruppe Bianca col petto ansante, guardando con
                  compassione il volto pallido ma soave di Fabio - voi non mi convincereste, come io
                  non riuscirei a convincere voi, povera vittima delle vostre illusioni!</p>
               <p>- La sola, la vera vittima è vostro marito.</p>
               <p>- Lui? - proruppe con veemenza Bianca.</p>
               <p>Ma rimettendosi subito:</p>
               <p>- Già, che importa spiegarvi? - soggiunse. - Egli ve l'ha detto: sono una povera
                  pazza. Infatti, ho la testa ed il cuore straziati, sconvolti, e voi non potete nè
                  dovete prestarmi fede, sebbene abbiate creduto a tutte le infamie che il conte ha
                  inventate sulla sventurata Ilda. -</p>
               <p>Fabio sussultò.</p>
               <p>- Non mi parlate di colei! - proruppe con violenza. - Come potete chiamarla
                  sventurata? -</p>
               <p>Un sorriso ironico sfiorò le labbra di Bianca.</p>
               <p>- La conoscete? - disse con strano accento. - Voi, il servo Martino, entrato ieri
                  al servizio del conte? -</p>
               <p>Fabio arrossì, tremò: si era tradito senza volerlo.</p>
               <p>- Non badate a me; - soggiunse Bianca - non so nulla, sono una povera pazza! -</p>
               <p>Così dicendo incrociò le braccia sul petto, chinò il capo e riprese quella calma
                  apparente, che al conte faceva più paura della collera.</p>
            </div>
            <div type="chapter" n="36" xml:id="IT1901040036">
               <head>IV.</head>
               <p>Quando Guglielmo e Severina seppero dell'accusa contro Aldo, della sua entrata in
                  prigione, credettero d'impazzire dal dolore.</p>
               <p>Una sera, al momento di coricarsi, i coniugi Rivalta sentirono bussare alla porta
                  di strada.</p>
               <p>Era una signora alta, velata, avvolta in un mantello.</p>
               <p>- Chi cerca, signora? - disse Guglielmo che era andato ad aprire.</p>
               <p>- Cerco di lei, signor Rivalta: sono mandata da Aldo Pomigliano.</p>
               <p>- Entri, entri, la prego! -</p>
               <p>L'introdusse nella saletta, accese la lampada, e attraverso il velo che copriva il
                  volto della signora scòrse delle sembianze giovanissime, leggiadre.</p>
               <p>Severina, sentendo una voce di donna, era frettolosamente scesa. Guglielmo le
                  disse vivamente:</p>
               <p>- La signora viene da parte di tuo fratello.</p>
               <p>- Davvero? - proruppe Severina avvicinandosi alla sconosciuta. - L'ha veduto? Gli
                  ha parlato?</p>
               <p>- No, signora; ma sono portatrice di una sua lettera, consegnatami dal cavaliere
                  Umberto Trani. Eccola.</p>
               <p>- Leggila subito, Guglielmo! - esclamò la signora Rivalta. - E lei si accomodi,
                  signora! -</p>
               <p>Le indicò il divano, poi corse vicino al marito per leggere, dietro le spalle di
                  lui, la lettera del fratello. Aldo scriveva:</p>
               <p>«Caro Guglielmo,</p>
               <p>«Questa lettera ha due scopi: presentarti la giovane che te la consegnerà,
                  rassicurarti sulla mia sorte e pregarti di rassicurare Severina. Mi trovo in
                  prigione sotto un'orribile accusa in cui venne coinvolta anche la latrice della
                  presente: ella, mercè l'opera di persona influente, è riuscita a fuggire ed è
                  assolutamente necessario che tu la nasconda, la sottragga a tutte le ricerche che
                  si faranno di lei. È la signorina Ilda Corato.»</p>
               <p>Guglielmo e Severina interruppero la lettura, guardando sbalorditi la giovane, che
                  intanto si era sollevata il velo e fissava su di essi i suoi sguardi
                  ammaliatori.</p>
               <p>- Ma non è lei - disse la signora Rivalta non potendo contenersi - che, come
                  annunziavano i giornali, accusò mio fratello di aver tentato di strangolarla e di
                  averla derubata? -</p>
               <p>Ilda doveva essere d'accordo con Aldo e con Umberto Trani, perchè rispose:</p>
               <p>- I giornali hanno riportato il falso: io accusai il vero autore del tentato
                  assassinio e del furto, ma non vollero credermi perchè in quella notte Aldo era
                  presso di me e gli trovarono nel soprabito i gioielli, che il vero ladro vi aveva
                  posti. Il giudice istruttore, incaricato dell'inchiesta, disse che era tutta una
                  commedia preparata da me e da suo fratello per perdere l'altro.</p>
               <p>- E non avete potuto dimostrare in alcun modo la vostra innocenza?</p>
               <p>- No, perchè tutte le prove erano contro noi. Ma lasciate che vi racconti
                  tutto.</p>
               <p>- Prima terminiamo la lettera di Aldo! - osservò Severina.</p>
               <p>- Essa non è che il riassunto di quanto io debbo dirvi, - soggiunse Ilda.</p>
               <p>- Se è così, potremo leggerla anche dopo, - disse Guglielmo - e se la signorina
                  non è stanca e vuol raccontare....</p>
               <p>- Dirò tutto. Il signor Aldo era già in prigione quando fu spiccato il mandato di
                  cattura anche per me. Ora dovete sapere che fra il cavalier Meralta, magistrato
                  che deve istruire questo processo, ed il cavalier Umberto Trani, che voi
                  conoscete, esiste un sordo rancore, perchè il Trani aveva chiesto di fare
                  l'inchiesta, e non solo venne escluso per i suoi rapporti d'amicizia col signor
                  Moreno o come frequentatore della mia casa, ma lo accusarono di aver sottratto
                  altra volta alla giustizia la contessa Rossano per favorire la gentildonna ed
                  Aldo, nascondendo i loro rapporti al conte per odio contro lui.</p>
               <p>«Il Trani avrebbe potuto facilmente scolparsi di tali accuse; ma non lo fece per
                  suoi motivi particolari e si limitò a dire che il tempo avrebbe dimostrato dove
                  era la verità e dove la menzogna. Egli è convinto delle colpe del conte ed ha
                  giurato di smascherarlo e di abbassare l'alterigia del suo collega, che
                  momentaneamente trionfa. Il Trani si è dedicato interamente a questo scopo e dice
                  che riuscirà. Intanto, per mezzo di un agente segreto, che gli è fidatissimo, ha
                  potuto tenere corrispondenza con Aldo, al quale ha dato tutte le sue istruzioni.
                  Così ha avuto questa lettera per voi ed ha potuto avvertirmi in tempo del mandato
                  di cattura ed inviarmi qui, come il luogo, per ora, più sicuro per me.</p>
               <p>«Ho lasciato i miei bagagli in stazione ed in un baule tengo un travestimento
                  completo da contadina della valle di Susa. Io so parlare il dialetto di quella
                  vallata. Voi figurerete di avermi conosciuta a Susa, in una famiglia presso cui
                  ero come serva. Direte che quei signori, recandosi fuori d'Italia, mi hanno
                  raccomandata a voi, finchè non abbia trovato un altro servizio. Con questo
                  travestimento potrò anche andare e tornare da Torino senza che nessuno badi a me.
                  Il mio scopo, secondo l'istruzione di Aldo, è di avvicinarmi alla contessa Bianca,
                  di poterle parlare, dirle che il signor Pomigliano le raccomanda di essere
                  tranquilla, che il suo pensiero sarà sempre vicino a lei; ho pure un biglietto da
                  consegnare alla contessa.</p>
               <p>- Però il mio povero fratello verrà condannato! - interruppe commossa
                  Severina.</p>
               <p>- Temo di sì, - rispose schiettamente Ilda - perchè hanno troppo interesse di
                  toglierlo di mezzo. Ma Aldo vi prega di non tentare alcun passo per sottrarlo alla
                  sua sorte; dice che subirà la condanna senza ribellione, certo di avere un momento
                  o l'altro una rivincita. Egli pensa più a Bianca che a sè: teme solo per lei.
                  -</p>
               <p>Severina piangeva.</p>
               <p>- È un'anima nobile e grande, e un giorno trionferà per certo con la sua
                  innocenza! - soggiunse Ilda.</p>
               <p>La giovane aveva ripreso tutta la sua energia di un tempo, e le sue parole
                  finirono col consolare i coniugi Rivalta.</p>
               <p>Ilda fu alloggiata nella stanza dei forestieri, ma per due giorni nè Gina, nè la
                  servetta di casa la videro. Il terzo giorno comparve nei suoi abiti di montanara,
                  che la rendevano irriconoscibile.</p>
               <p>Gina fece subito amicizia con lei.</p>
               <p>Di lì a due giorni, Ilda seppe della morte del signor Moreno, e molto se ne
                  afflisse. Per saperne la causa, volle andare a Torino e si recò direttamente a
                  casa del Trani.</p>
               <p>Il magistrato stava per mettersi a tavola colla moglie ed i figli, quando gli fu
                  annunziato che una giovane montanara chiedeva di essere ricevuta da lui avendo
                  urgente bisogno di parlargli.</p>
               <p>Un po' sorpreso, Umberto diede ordine che fosse introdotta nel suo studio.</p>
               <p>- Che desiderate da me? - le chiese entrando.</p>
               <p>- Ospitalità per qualche giorno, - rispose Ilda.</p>
               <p>Al suono di quella voce, Umberto guardò la montanara, sbalordito.</p>
               <p>- Voi? Voi? - disse, stendendole la mano.</p>
               <p>Ilda raccontò perchè era venuta a Torino: le lacrime offuscarono i suoi occhi
                  ricordando il signor Moreno e Bianca.</p>
               <p>Anche il signor Trani era molto commosso.</p>
               <p>- Quella morte ha recato a me pure una grande impressione! - disse. - Il signor
                  Moreno ha avuto il colpo mentre si trovava nel proprio salotto solo col genero. Un
                  domestico asserisce di aver sentito il povero signore gridare: «È un'infamia,
                  un'infamia!»</p>
               <p>- E la contessa Bianca?</p>
               <p>- Vi parlerò più tardi di lei; adesso, senza complimenti, venite a pranzo con me,
                  altrimenti la minestra si fredda.</p>
               <p>- Che dirà la vostra signora, vedendomi?</p>
               <p>- Mia moglie è la mia vera metà, a parte di tutti i miei segreti, e potete stare
                  tranquilla sulla sua accoglienza; seguitemi. -</p>
               <p>Il magistrato condusse Ilda nella sala da pranzo, ed ammiccando alla moglie, che
                  guardava stupita la bella e giovane montanara, disse a voce alta:</p>
               <p>- Guarda chi ti conduco, Norina! È la figlia del nostro fittavolo di Susa, che tu
                  non conosci ancora; è venuta a Torino per una cura, giacchè è anemica; suo padre
                  me la raccomanda. Resterà qui con noi.</p>
               <p>- Sì, sì! - rispose sorridendo la buona moglie del cavalier Trani. - Sedete, bella
                  ragazza, e ditemi come vi chiamate.</p>
               <p>- Catì.</p>
               <p>- Ebbene, Catì, state di buon umore e consideratevi come a casa vostra. -</p>
               <p>Diede ordine perchè fosse portata un'altra posata, incoraggiò la giovane a
                  mangiare, e durante il pranzo non parlarono che di cose indifferenti.</p>
               <p>I figli del magistrato non si mostrarono affatto curiosi. Finito il pranzo i
                  fanciulli si recarono a passeggiare ed il Trani colla signora ed Ilda si
                  ritrassero in un altro salotto. Questa volta Umberto presentò Ilda alla moglie e
                  raccontò il vero motivo per cui era venuta a Torino.</p>
               <p>- La contessa Bianca - disse poi il magistrato alla sua ospite - è malata: i
                  medici dicono che il dolore le ha alterata la ragione. Il conte si mostra
                  premuroso con lei, forse perchè, non essendosi trovato il testamento, egli sa
                  ormai che le ricchezze del signor Moreno vanno tutte di diritto a sua figlia. Il
                  mio agente segreto è incaricato di riferirmi tutto quello che succede al palazzo:
                  egli ha trovato una furba ausiliaria in una cameriera. Intanto debbo dirvi che
                  Celia è arrestata.</p>
               <p>- Arrestata? Perchè? - chiese con angoscia Ilda.</p>
               <p>- Perchè si dice che facesse come voi parte della trama per sopprimere il
                  conte.</p>
               <p>- Mi pento di non averlo fatto! - mormorò la giovane. - Era meglio che l'avessi
                  ucciso, quel furfante! -</p>
               <p>Umberto scosse il capo.</p>
               <p>- Avreste fatto male, - disse - perchè la sua morte non portava alcun vantaggio
                  agli innocenti. No, no! Noi dobbiamo giungere ad accerchiarlo in modo che egli
                  confessi le sue colpe. Ci riusciremo, sebbene la cosa non possa avvenire molto
                  presto. Da chi però non abbiamo nulla da sperare, è da Fabio.</p>
               <p>- Se io gli scrivessi, gli raccontassi come sia stato vittima del conte? - osservò
                  Ilda. - Ma in qual modo fargli pervenire la lettera?</p>
               <p>- Di questo m'incarico io, sebbene non abbia alcuna fiducia che egli si risolva a
                  tradire il conte. Un uomo che diventa assassino per un altro, deve essere avvinto
                  a quest'altro da tali obblighi, da tali segreti, che riuscirà difficile scoprire.
                  Perchè la semplice gratitudine non basta a spingere un essere a tal punto di
                  devozione. Ho già preparato un'inchiesta a tal uopo: risalirò fino alla nascita di
                  Fabio, troverò qualche vecchio servo della casa Rossano che serviva al tempo dei
                  coniugi Ribera. Quando avrò in mano il bandolo di quella matassa, potrò dire di
                  essere quasi in porto. -</p>
               <p>Ilda preparò la lettera, che fece leggere al magistrato, il quale la ritoccò in
                  diversi punti, e, ricopiata, la tenne per farla pervenire al prigioniero.</p>
               <p>Intanto ogni giorno si aveva nuove della contessa Bianca, che su per giù erano le
                  stesse; poi si seppe che il conte, licenziata tutta la servitù, aveva già dato gli
                  ordini per la sua partenza con la moglie, con la quale diceva di essersi
                  riconciliato.</p>
               <p>- Io non lo credo! - disse Ilda. - Il conte prepara qualche tranello per la
                  contessa.</p>
               <p>- Egli è troppo furbo per compromettersi ora che tutto gli va a seconda! - osservò
                  il magistrato. - Forse la contessa, stanca di lottare, ha finito col
                  sottomettersi.</p>
               <p>- Sono persuasa che morirebbe prima di cedere! - interruppe Ilda. - Temo piuttosto
                  che, fra tante scosse, abbia smarrita la ragione.</p>
               <p>- Io saprò quello che le succede, - soggiunse Umberto. - Bisogna però che agisca
                  con gran prudenza per non suscitare dei sospetti nel conte. -</p>
               <p>Intanto fu informato che Livio era partito colla moglie per Napoli e di lì si
                  sarebbe imbarcato per la Sicilia.</p>
               <p>Pochi giorni dopo il magistrato, tornando a casa, consegnò ad Ilda una busta,
                  dicendole:</p>
               <p>- Non vi avevo avvertita che con Fabio a nulla saremmo riusciti? Giudicatene da
                  quello che troverete qui dentro. -</p>
               <p>Ilda lesse il biglietto del prigioniero, che le scriveva, rimandandole la sua
                  lettera senza averla aperta:</p>
               <quote>
                  <l>«È inutile, signorina, che v'incomodiate a spedirmi lettere: esse non
                     m'interessano affatto, e vi dareste una pena inutile, perchè vi sarebbero
                     rimandate come questa. Potevo perdonare l'infedeltà, mi sarei rassegnato alla
                     perdita del vostro amore ritenendola una giusta punizione al mio delitto: non
                     vi perdono i bassi intrighi per perdere il mio benefattore, nè mi rassegno di
                     saperlo vilipeso da voi, che conoscevate i suoi rapporti con me, la bontà del
                     suo animo, la generosità del suo cuore. Io non vi conosco più: l'Ilda di un
                     tempo è morta: per me adesso siete un'estranea, una indifferente.</l>
                  <l>«Fabio.»</l>
               </quote>
               <p>Il cavalier Trani, che osservava Ilda mentre leggeva, fu molto commosso dalla
                  disperazione che sconvolgeva il suo bel viso.</p>
               <p>- Non me l'aspettavo! - esclamò l'infelice lasciando cadere il biglietto che il
                  magistrato raccolse.</p>
               <p>Questi cacciò un grido di stupore ed esclamò:</p>
               <p>- È insensato come non ci abbia pensato subito! -</p>
               <p>La giovane rialzò il capo chiedendo:</p>
               <p>- A che cosa?</p>
               <p>- Questo biglietto è stato scritto proprio da Fabio, non è vero? Ne riconoscereste
                  la calligrafia?</p>
               <p>- Perfettamente.</p>
               <p>- Aspettate un momento, - disse il Trani, agitato.</p>
               <p>Lasciò Ilda sola, ma non tardò a ritornare portando un pacchetto, dal quale trasse
                  una lettera che svolse e confrontò col biglietto.</p>
               <p>- Ed io, stupido, che trascurai la cosa più importante! - disse bruscamente il
                  magistrato. - Guardate, Ilda: vi sembra questa la calligrafia di Fabio?</p>
               <p>- Questa è la calligrafia del conte.</p>
               <p>- Ne siete sicura?</p>
               <p>- Sì, perchè ho delle lettere scritte da lui.</p>
               <p>- E firmate col suo nome?</p>
               <p>- Certo.</p>
               <p>- Queste invece sono firmate «Fabio Ribera» e dirette alla povera Giulietta
                  Lovera.</p>
               <p>- Ma dunque, non c'è alcun dubbio: - gridò Ilda - fu lui il seduttore, e fu lui
                  che spinse Fabio ad assassinare quella sventurata!</p>
               <p>- Non solo, - interruppe il magistrato - ma Fabio riconobbe quelle lettere per
                  sue, ragione per cui io non mi curai più di indagare. Vedete bene che un segreto
                  grave esiste fra quei due uomini, di cui l'uno tutto sacrifica per l'altro. Ma da
                  Fabio non lo sapremo mai, ve lo ripeto, perciò bisogna cercare un'altra via per
                  giungere alla scoperta della verità. E voi mi aiuterete.</p>
               <p>- Con tutte le mie forze, dovessi rimetterci la pelle. - Nessuno, all'infuori
                  della moglie del magistrato, seppe delle minuziose indagini fatte da Umberto
                  Trani, assistito da Ilda, nel passato del conte e di Fabio.</p>
               <p>Intanto non trascuravano Bianca, Gina ed Aldo. Questi, durante il processo, pure
                  protestandosi innocente non tentò di difendersi, per salvare l'onore di Bianca.
                  Che gli importava la propria condanna, il proprio disonore, purchè Bianca non
                  avesse a soffrire per cagion sua? Egli era sicuro dell'amore di lei: il Trani gli
                  aveva promesso di vegliare sulla contessa: che il proprio destino, dunque, si
                  compisse!</p>
               <p>Scontata la sua condanna, Aldo era scomparso da Torino, e così Ilda ed i coniugi
                  Rivalta, Gina e Celia avevano lasciato Ivrea. Nessuno sapeva dove fossero andati:
                  qualcuno sussurrò che si erano imbarcati per l'America.</p>
               <p>Umberto Trani era a parte di quel segreto: egli solo avrebbe potuto dire dove si
                  trovavano, ma si sarebbe ben guardato dal parlarne.</p>
               <p>Cercava che tutti dimenticassero, non pensassero più a quella storia d'intrighi,
                  d'infamie, per poter agire.</p>
            </div>
            <div type="chapter" n="37" xml:id="IT1901040037">
               <head>V.</head>
               <p>Livio si era recato a Torino per svagarsi, sicuro ormai che Bianca sarebbe
                  scrupolosamente sorvegliata.</p>
               <p>Sotto i portici di piazza Castello, egli s'imbattè nel marchese Passiflora.</p>
               <p>Il gentiluomo conservava la sua fisonomia beffarda.</p>
               <p>- Chi non muore si rivede! - disse andando incontro al conte. - Sei proprio tu....
                  o la tua ombra?</p>
               <p>Il conte sorrise, e ricambiando la stretta dell'uomo dal quale si sentiva odiato e
                  che detestava del pari, rispose quasi gaiamente:</p>
               <p>- Sono proprio io. Mi trovi molto cambiato? Ho avuto tanti guai! Basta, ora sono
                  tranquillo ed ho fiducia nell'avvenire!</p>
               <p>- Meriti davvero un po' di felicità! Sei tornato a Torino colla contessa? -</p>
               <p>Livio scosse il capo.</p>
               <p>- Essa non vuole abbandonare la campagna, ed io non la dissuado, perchè la
                  poveretta ha bisogno di solitudine. -</p>
               <p>I due uomini avevano preso a camminare.</p>
               <p>- Sento - disse il marchese - che sei diventato un marito modello; ed è tanto più
                  meritevole da parte tua, avvezzo ai tripudi e col patrimonio che adesso possiedi.
                  Perchè deve aver lasciato un bel patrimonio, il vecchio Moreno!</p>
               <p>- Un altro paio di milioncini, dei quali mia moglie vuole che io sia il solo
                  amministratore.</p>
               <p>- Capperi! La contessa non ha più alcuna prevenzione contro te, nonostante le tue
                  scappatelle! Mi rallegro! A proposito, non lascerai così presto Torino, e vorrai
                  stasera venire a pranzo da me. Troverai delle tue conoscenze; si farà una partita
                  alle carte.</p>
               <p>- A casa tua? Ma non pranzavi al circolo e non vi passavi sovente anche la
                  notte?</p>
               <p>- È vero, perchè mi trovavo solo. Ora, ho una compagna. Vedrai, vedrai.... Voglio
                  lasciarti il piacere della sorpresa.... Vieni alle sette. Ti accomoda?</p>
               <p>- Perfettamente. -</p>
               <p>Alle sette in punto il conte entrò nel salone del marchese, dove era già riunita
                  numerosa compagnia.</p>
               <p>Il marchese Passiflora gli andò incontro.</p>
               <p>- Ti ringrazio di non aver mancato! - disse. - Non si aspettava che te!</p>
               <p>- Mi dispiace d'avervi fatto attendere! -</p>
               <p>Strinse la mano al marchese, poi salutò tutti, lieto di ritrovare antichi compagni
                  che si affrettarono a festeggiarlo.</p>
               <p>- Credevamo che tu fossi sparito dal mondo! - gli dicevano senza dissimulare un
                  sorriso pieno di sottintesi.</p>
               <p>- Non è stata colpa mia. Il lutto, la malattia della contessa....</p>
               <p>- Come sta adesso? - chiesero alcuni con premura.</p>
               <p>- Assai meglio, ma non si risolve a lasciare la sua solitudine.</p>
               <p>- Permettete che mi congratuli con voi per la guarigione della contessa! - disse
                  una voce alle sue spalle.</p>
               <p>Il conte si volse trasalendo e si trovò a faccia a faccia con Umberto Trani.</p>
               <p>- Grazie, cavaliere, per la vostra squisita gentilezza, - disse Livio con un
                  sorriso oltremodo amabile. - Sì, la mia Bianca si è quasi completamente rimessa
                  delle scosse subite. -</p>
               <p>Frattanto Livio gli stendeva la mano.</p>
               <p>Ma il magistrato non fu in tempo a stringerla, perchè alla volta del conte tornava
                  Passiflora, tenendo al braccio una donna.</p>
               <p>Livio indietreggiò.</p>
               <p>La compagna di Passiflora era Cinzia.</p>
               <p>Ella sorrise al conte, senza mostrare la minima commozione.</p>
               <p>Era più pallida del solito, ma conservava quegli occhi strani, incantatori, il
                  sorriso voluttuoso, le movenze serpentine.</p>
               <p>- Finalmente, - esclamò, porgendo la mano a Livio - ecco un risuscitato! Non
                  volevo credere a Passiflora quando venne a dirmi che eravate dei nostri.... Ne
                  sono proprio contenta, perchè ero persuasa di non rivedervi più!</p>
               <p>- Io invece pensavo che vi avrei ritrovata presto o tardi, - rispose galantemente
                  il conte - e sono tanto più lieto di rivedervi felice.</p>
               <p>- Oh! sì, lo sono! - mormorò Cinzia volgendo uno sguardo languido al marchese, che
                  arrossì di piacere, mentre gli amici non nascondevano un maligno sorriso.</p>
               <p>- Signori, a tavola! - gridò la voce di un domestico.</p>
               <p>I commensali erano quattordici, fra cui cinque donne.</p>
               <p>Cinzia sedette in capo tavola, avendo alla sua destra il conte Livio, a sinistra
                  il Trani, di faccia il marchese. Nessuno faceva le maraviglie di vedere in quella
                  casa il magistrato, sapendolo amico di Passiflora ed amantissimo, almeno in
                  apparenza, della società.</p>
               <p>Il pranzo era squisito, i vini scelti.</p>
               <p>Livio aveva ripreso il suo spirito, la sua gaiezza di un tempo. Riempiva ad ogni
                  momento il bicchiere, che vuotava di un fiato; premeva dolcemente sotto la tavola
                  il piede di Cinzia, raccontava aneddoti a bizzeffe, come se volesse ad ogni costo
                  divertire gli altri.</p>
               <p>- È vero - gli chiese il Trani - che avete preso in affitto la villa Stenner?</p>
               <p>- È verissimo. A mia moglie piacque per la posizione.</p>
               <p>- Forse la contessa non sa come il precedente proprietario, il banchiere Stenner,
                  fosse ivi assassinato! -</p>
               <p>Un mormorìo corse lungo la tavola.</p>
               <p>- Siete in inganno, cavaliere; - soggiunse il conte - lo Stenner si tolse da sè la
                  vita, non potendo sopportare i tormenti di una malattia che da diversi anni
                  l'affliggeva.</p>
               <p>- Se così vi hanno detto, è perchè i parenti del morto facevano correre questa
                  voce, onde sbarazzarsi di una tenuta che altrimenti non avrebbero trovato da
                  vendere o da affittare. Ma io so benissimo come sono andate le cose.</p>
               <p>- Raccontate, raccontate! - esclamarono ad una voce i commensali.</p>
               <p>- Lo farei di buon grado, ma temo d'impressionare troppo l'odierno possessore
                  della villa. -</p>
               <p>Il conte scoppiò in una risata.</p>
               <p>- Raccontate pure, non ho certo alcun timore. La villa è cintata e custodita, ed
                  alla notte si sguinzaglia due mastini, coi quali nessuno vorrebbe far
                  conoscenza.</p>
               <p>- Il banchiere Stenner non era meno prudente di voi. Egli era scapolo, ed io lo
                  conobbi una sera in casa del prefetto. Era un bell'uomo, alto, asciutto, di
                  apparenza fredda. Egli teneva casa in Torino, ma passava la più gran parte
                  dell'anno nella sua villa. Si diceva che avesse una singolare passione per la
                  cultura dei giardini, che amasse la solitudine della campagna. Teneva dei
                  domestici che sembravano giganti, dei cani che intimorivano al solo guardarli.</p>
               <p>«Una mattina, uno dei domestici trovò sul ciglio di un fosso il cadavere di
                  Stenner. Una palla in fronte l'aveva fulminato. Tutti accorsero sul luogo, vennero
                  i carabinieri da Moncalieri, le autorità da Torino, i medici, fu telegrafato ai
                  parenti e si sparse la voce che il banchiere si era suicidato.</p>
               <p>«Ma nessuno rinvenne la pistola colla quale si era tirato il colpo, nessuno sapeva
                  capacitarsi come un uomo ricco a milioni potesse finire i suoi giorni in tal
                  guisa: io solo scopersi la verità, ma era inutile ormai propalarla.</p>
               <p>- Perchè? - chiese Cinzia sorridendo. - Era vostro dovere illuminare la
                  giustizia.</p>
               <p>- Giustizia era già stata fatta del colpevole! - rispose in tono grave Umberto. -
                  Il banchiere Stenner, benchè avesse un'apparenza piuttosto austera, era il più
                  consumato dei libertini. Per lui nulla vi era di sacro: egli non rispettava nè le
                  mogli, nè le figlie dei suoi dipendenti, e nessuna osava fiatare perchè tutte lo
                  temevano ed avevano timore di far perdere ai padri, ai mariti il loro posto.</p>
               <p>«Fra le sue vittime vi era la figlia di un'onesta vedova, che di nulla
                  sospettava.</p>
               <p>«Jetta era una ragazza sedicenne, bella e pura come gli angeli. Per certo egli
                  dovette usare delle pazienti astuzie per averla in suo possesso: come vi
                  riuscisse, è un segreto; ma il fatto sta che un bel giorno l'attirò nel parco, e
                  quando l'infelice ne uscì era disonorata. Di poi, licenziò dal suo servizio la
                  ragazza e la madre di lei.</p>
               <p>«Jetta non ebbe il coraggio di rivelare subito la verità alla mamma. Peraltro,
                  cominciò a deperire, e tre mesi dopo era in agonia. Solo prima di chiudere gli
                  occhi Jetta disse tutto a sua madre.</p>
               <p>«La povera donna, baciato il cadavere della figlia, le sussurrò agli orecchi
                  alcune parole che la morta sola sentì: «Riposa in pace, e sarai vendicata!»</p>
               <p>«Pochi giorni dopo il conte fu trovato nel parco con una palla nella testa.</p>
               <p>- Bisognava farlo soffrire di più! - urlò Cinzia.</p>
               <p>- È vero! - aggiunsero gli altri.</p>
               <p>- Che volete, - soggiunse il magistrato - certe vendette raffinate non sono
                  conosciute nella classe alla quale apparteneva la povera madre.</p>
               <p>- Ma voi, come sapeste questa storia, che mi pare un po' assurda? - chiese
                  Livio.</p>
               <p>- La seppi dalla bocca stessa dell'infelice madre.</p>
               <p>- E non la denunziaste?</p>
               <p>- L'avreste fatto voi?</p>
               <p>- Sì, perchè in fondo quella donna era un'assassina!</p>
               <p>- E qual nome dareste all'assassinato? -</p>
               <p>Il conte alzò con noncuranza le spalle.</p>
               <p>- Quando un uomo - soggiunse il magistrato - abusando dell'innocenza, della
                  fiducia d'una giovinetta, le ruba l'onore, se la vittima o chi per essa fa
                  giustizia del don Giovanni, è nel suo diritto. No, non denunziai quella madre....
                  e la coscienza non mi rimprovera: feci il mio dovere.</p>
               <p>- Bravo, benissimo.... - gridarono tutte le donne.</p>
               <p>Passiflora, per tagliar corto alle discussioni che potevano sorgere, colmò il
                  bicchiere di sciampagna, e, sollevandolo, disse gaiamente:</p>
               <p>- Alla salute di tutte queste belle! -</p>
               <p>Finito il pranzo, i commensali passarono in un'altra sala, dove erano preparati i
                  liquori, il caffè, i sigari.</p>
               <p>Due porte di questa sala erano spalancate: una metteva nella stanza da giuoco,
                  l'altra in una galleria a fiori.</p>
               <p>Alcune coppie si erano già avviate in quella galleria, ed il conte invitò Cinzia
                  ad imitarle; ma in quel momento Passiflora si avvicinò dicendogli:</p>
               <p>- Aspettiamo te per fare una partita.</p>
               <p>- Un momento; vengo. -</p>
               <p>E mentre il marchese si allontanava per parlare con un altro, Livio disse
                  rapidamente a Cinzia:</p>
               <p>- Bisogna che ti parli.</p>
               <p>- Anch'io, - rispose ella con voce oppressa.</p>
               <p>- Vieni al <emph rend="italic">Trombetta</emph>. Ti attenderò tutta la
                  mattina.</p>
               <p>- Alle nove ci sarò. -</p>
               <p>Cinzia si diresse verso il Trani, che entrava nella galleria.</p>
               <p>Livio si recò nella sala da giuoco.</p>
               <p>Alle due di notte, quando si ritirò, aveva perduto ventimila lire, ma poco glie ne
                  importava.</p>
               <p>Al conte ormai non premeva che togliere Cinzia a Passiflora. E l'impresa gli
                  pareva facile, perchè la cortigiana doveva amarlo ancora, a malgrado del modo poco
                  gentile con cui l'aveva trattata.</p>
               <p>Egli era partito da Torino colla moglie senza più rivederla, senza dirle dove si
                  sarebbe recato, senza lasciarle del denaro, quantunque sapesse che in quel momento
                  Cinzia non si trovava in buone acque. E non si era mai più curato di sapere che
                  fosse avvenuto di lei.</p>
               <p>Ora, avendola ritrovata con Passiflora, il conte, inasprito dalle ripulse della
                  moglie, sentì rinascere con violenza il suo capriccio del passato, capriccio
                  accresciuto dal desiderio di prendersi giuoco di Passiflora.</p>
               <p>Egli non potè dormire: alle sette era già alzato.</p>
               <p>Ma erano già passate le nove ed il conte, fremente di impazienza, di collera,
                  passeggiava nervosamente per le stanze, quando il cameriere venne ad avvertirlo
                  che una signora chiedeva di lui.</p>
               <p>Cinzia entrò: vestiva un abito scuro, semplice, elegantissimo.</p>
               <p>Il conte le andò incontro, stendendole la mano, dicendo a voce alta:</p>
               <p>- Buon giorno, cugina! -</p>
               <p>Ma appena il cameriere si fu ritirato, Livio chiuse l'uscio con la spranghetta e
                  si volse a Cinzia per abbracciarla.</p>
               <p>La cortigiana disse con accento mordace:</p>
               <p>- Giù le zampe, mio caro! Non sono venuta qui per subire i tuoi amplessi, ma solo
                  per sfogarmi! -</p>
               <p>Egli fece un gesto irato.</p>
               <p>- Se avevi l'intenzione di farmi una predica, - esclamò - potevi risparmiarti la
                  pena di venire!</p>
               <p>- Ah! - esclamò Cinzia, che si era seduta sul divano. - Ti farebbe comodo, dopo
                  avermi lasciata cinque anni fa, come un cane, senza neppur dirmi addio,
                  riprendermi adesso che ti è tornato il capriccio e sei qui senza tua moglie! Ma
                  ciò non fa comodo a me, e se sono venuta, è per dirti in faccia, da soli a soli,
                  che sei un birbante, un mascalzone! Ed io ti amavo al punto di sacrificarti tutto,
                  ed ho sempre taciuto sulle tue marachelle, che potevano mandarti all'Assise, come
                  quel povero diavolo che vi si recò volontariamente per salvarti. -</p>
               <p>Il conte era divenuto cadaverico.</p>
               <p>- Cinzia, tu vaneggi!</p>
               <p>- Sai bene che no! Ma non importa, starò zitta su questo punto, perchè mi preme la
                  pelle: volevo soltanto parlarti della tua ingratitudine verso me. Mentre tutto ti
                  andava a seconda ed io stessa ti aiutavo perchè tu riuscissi a trionfare, a
                  schiacciare quella Cleo, che mi era rivale, tu pensavi già a sbarazzarti di
                  me.</p>
               <p>- Non è vero, Cinzia!</p>
               <p>- Non è vero? Te lo provo, Tu sai che in quei giorni io mi trovavo in cattivissime
                  acque: il mio protettore se ne era andato e tu mi lesinavi il denaro, perchè ne
                  avevi bisogno per riuscire a trionfare sui tuoi nemici. Però mi lusingavi
                  dicendomi che, ottenuto il tuo intento, mi avresti fatto parte dei milioni del
                  suocero, e mi avresti serbato una riconoscenza eterna. Parole! I nemici furono
                  vinti, il suocero se ne è andato all'altro mondo, i milioni sono caduti nelle tue
                  mani, e tu, senza una parola, un addio, fuggi colla moglie e ti rivedo dopo cinque
                  anni!...</p>
               <p>Il conte aveva cambiato fisonomia.</p>
               <p>- Perdonami, Cinzia, perdonami....tu hai ragione; ma io aveva perduto la
                  testa....</p>
               <p>- Vai a darlo ad intendere ad altri, non a me, che ti conosco.... Non ti pareva
                  vero di liberarti di me, ricco a milioni, con una moglie che tu stesso avevi resa
                  pazza e non ti dava più noia. Intanto io sono rimasta con un pugno di mosche in
                  mano e per soprappiù mi sono ammalata e sono stata condotta all'ospedale:
                  all'ospedale, capisci, dove rimasi cinque mesi, e quando ne uscii, non avevo più
                  nulla da vivere, ed ero così debole.... così debole.... Basta, non voglio tediarti
                  col racconto delle sofferenze da me patite: ti dirò solo che ti maledivo mille
                  volte al giorno e ti auguravo ogni male. Alfine, un'anima pietosa s'interessò di
                  me e cominciai a star meglio. Ma ero stanca di far la vita della donna alla mercè
                  del primo venuto, e volli mettermi a lavorare. La persona che si era interessata
                  di me mi diede pure i mezzi per rilevare una rivendita di sali e tabacchi. E
                  facevo degli affari. Fra i miei avventori era il marchese Passiflora, che
                  s'intratteneva a discorrere volentieri con me. Egli mi confidò che era sua
                  intenzione prendere in affitto un elegante appartamento, ammobiliarlo riccamente
                  per ricevere ogni sera gli amici e le amiche, per giocare. Mi propose di entrare
                  in società con lui: accettai. -</p>
               <p>Il conte ebbe un sorriso ironico.</p>
               <p>- E dividete i proventi della bisca, o ricevete anche i magistrati che assistono
                  impassibili allo spoglio dei giocatori?</p>
               <p>- Vuoi parlare del cavaliere Trani? Ma egli non è più in servizio: già da qualche
                  anno ha dato le sue dimissioni. -</p>
               <p>Livio provò un segreto sollievo. Cinzia riprese:</p>
               <p>- Io vado perfettamente d'accordo con Passiflora, e, grazie a lui, la mia
                  situazione fra poco sarà cambiata, perchè diverrò sua moglie.</p>
               <p>- No, tu non lo sposerai! - disse con violenza il conte.</p>
               <p>- Perchè? Sei tu che ti opponi? È grottesco: dopo avermi lasciata nella miseria,
                  non curandoti di me per cinque anni.... Basta! finiamola: ora che mi sono sfogata,
                  me ne torno a casa.</p>
               <p>- No, tu non andrai via così: voglio che tu ti calmi, che tu rifletta. Non mi
                  dirai che ami Passiflora.... no, non lo credo. E perchè lo sposeresti? Per avere
                  il suo nome? Bel nome! Tenutario di una bisca. Per i quattrini? È rovinato, e
                  quello che oggi possedete insieme, non si fonda su basi solide. Che bell'avvenire
                  ti attende!... E come può quell'uomo divertirti? No, non fa per te! -</p>
               <p>Cinzia tratteneva a stento le risa.</p>
               <p>- Avrei un bel vantaggio a cambiarlo con te! - disse.</p>
               <p>- Sì, che l'avresti! - interruppe con impeto il conte. - Prima di tutto, io sono
                  adesso padrone di circa tre milioni, ed almeno la metà di questo denaro potremo
                  godercela insieme. Bianca ormai non si muove dalla villa, ma io posso venire a
                  passare con te almeno tre giorni della settimana, purchè sia sicuro di trovare la
                  tua casa sempre aperta, il tuo cuore come per il passato, e che io possa
                  confidarmi a te interamente. Non è vero che accetti la mia proposta? -</p>
               <p>Le s'inginocchiò dinanzi, le baciò le mani.</p>
               <p>Cinzia sembrava commossa.</p>
               <p>Egli si fece sempre più incalzante, perchè voleva ad ogni costo supplantare
                  Passiflora e perchè il fascino che emanava da Cinzia tornava ad avvilupparlo.</p>
               <p>- Resta con me! - pregava con voce piena di lacrime. - Dimmi che cosa vuoi che io
                  faccia per ottenerti ancora! -</p>
               <p>Cinzia si alzò.</p>
               <p>- Ebbene, avrai la mia risposta domattina.</p>
               <p>- E perchè non adesso?</p>
               <p>- Perchè voglio rifletterci. Addio! -</p>
               <p>Rimasto solo, il conte fu dapprima assalito da una collera violenta.</p>
               <p>Ma dovette contenerla, calmare i nervi e lo spirito. Sceso a fare colazione, poi
                  lasciò l'albergo, stette fuori parte della giornata ed alla sera fu tentato di
                  recarsi da Passiflora.</p>
               <p>Ma resistette alla tentazione; tornò all'albergo e si sentì molto triste, come
                  forse non lo era mai stato nella sua vita.</p>
               <p>Pensò a sua moglie, e sentì che non avrebbe mai più riacquistato il suo amore:
                  poteva ottenerla colla forza, ma non avrebbe più posseduto che un cadavere.</p>
               <p>Ebbe un moto di ribrezzo a quel pensiero.</p>
               <p>Nessuno lo amava al mondo, all'infuori di Fabio; ma quella stessa cieca affezione
                  del misero, invece di tornargli di conforto, l'irritava, ricordandogli le sue
                  orribili menzogne, il delitto fatto compire.</p>
               <p>Era malcontento di sè, di tutti, e passò anche quella notte senza chiuder occhio;
                  si alzò di cattivo umore ed attese la risposta di Cinzia.</p>
               <p>Alle nove precise sentì battere all'uscio.</p>
               <p>- Avanti! - disse.</p>
               <p>Con un vivo battito di cuore vide entrare Cinzia col sorriso sulle labbra, gli
                  occhi pieni di fiamme.</p>
               <p>- Vengo a portarti la risposta io stessa! - disse, porgendogli le labbra.</p>
               <p>Livio gettò un grido di gioia e la strinse al suo petto.</p>
               <p>Ma Cinzia si svincolò, e indietreggiando alquanto:</p>
               <p>- Adagio! - esclamò. - Prima dobbiamo fare i nostri patti! -</p>
            </div>
            <div type="chapter" n="38" xml:id="IT1901040038">
               <head>VI.</head>
               <p>L'assenza del conte Livio dalla villa si prolungava, ma egli aveva scritto a Fabio
                  dicendogli che alcuni interessi lo terrebbero lontano per qualche settimana. Gli
                  raccomandava la contessa, e aggiungeva che se ella avesse mostrato desiderio di
                  scendere nel parco a farvi una passeggiata, lui e Milia l'accompagnassero, non
                  staccandosi mai dal suo fianco.</p>
               <p>Fabio nascose la lettera, quindi si recò dalla contessa per avvertirla che il
                  conte non sarebbe tornato presto.</p>
               <p>Quella mattina Bianca sembrava rianimata: era uscita un momento sul balcone e si
                  appoggiava alla balaustrata. Vestiva un abito azzurro pallido, stretto alla vita
                  da una cintura d'argento: aveva due grosse trecce pendenti sulle spalle.</p>
               <p>Pareva una giovinetta.</p>
               <p>- Signora contessa.... - disse Fabio alle sue spalle.</p>
               <p>Ella sussultò e si rivolse.</p>
               <p>- Che volete? - chiese.</p>
               <p>- Vengo a dirvi che il signor conte mi ha scritto.</p>
               <p>- Che m'importa? - esclamò ella duramente.</p>
               <p>- Egli s'interessa molto della vostra salute, mi scongiura di avervi ogni
                  riguardo, e mi dice che, se desideraste passeggiare nel parco....</p>
               <p>- Posso scendere nel parco? - interruppe vivamente Bianca con lo slancio di una
                  bimba.</p>
               <p>- Sì; - rispose Fabio - Milia ed io vi accompagneremo. -</p>
               <p>Bianca non mise tempo in mezzo, e scese subito la scalinata; ma dovette fermarsi,
                  ansante.</p>
               <p>Fabio le chiese con premura: - Posso offrirvi il braccio?</p>
               <p>- Voi?! -</p>
               <p>Era in quella esclamazione tanto disprezzo e tanto orrore, che Fabio indietreggiò
                  come se l'avessero schiaffeggiato.</p>
               <p>Poi, chinando il capo, rispose:</p>
               <p>- Avete ragione: scusate! -</p>
               <p>E siccome Bianca aveva ripreso a camminare, la seguì.</p>
               <p>Egli aveva il cuore oppresso.</p>
               <p>Come mai era stato così audace da offrire il suo braccio alla contessa, lui, un
                  servo, un assassino?</p>
               <p>Come Bianca doveva sprezzarlo!</p>
               <p>Ma anch'essa era stata colpevole, sebbene lo negasse; anch'essa aveva voluto
                  commettere un delitto, associandosi con coloro che volevano sbarazzarsi del
                  conte!</p>
               <p>Pure, nel contegno di lei, nella sua fisonomia, non era quell'impaccio di persona
                  che, essendo colpevole, sta continuamente in guardia temendo di tradirsi. E
                  neppure poteva dirsi pazza: il conte s'ingannava su questo.</p>
               <p>Fabio camminava colla testa china.</p>
               <p>Bianca, giunta ad una panchina, sedette.</p>
               <p>Fabio si appoggiò al tronco di un albero, non osando volgere lo sguardo sulla
                  contessa.</p>
               <p>- Che bei fiori vedo su quel prato! - disse ad un tratto Bianca. - Se avessi la
                  forza di correre, vorrei coglierli. -</p>
               <p>Fabio si allontanò e non tardò a tornare con un fascio di fiori, che depose sulla
                  panca presso Bianca. Poi si appoggiò di nuovo all'albero.</p>
               <p>La contessa spinse coll'ombrellino il fascio di fiori che caddero in terra, quindi
                  si alzò e si diresse verso casa.</p>
               <p>Fabio non disse parola, ma fremette e seguì Bianca con passo vacillante.</p>
               <p>La contessa, giunta nella sua camera, disse che aveva bisogno di riposo. Fabio si
                  ritirò nella propria camera, e lasciatosi cadere su di una poltrona, vi rimase
                  tutto compreso dal dolore.</p>
               <p>Egli non aveva mai provato tanta umiliazione nella sua vita.</p>
               <p>Neppure nella solitudine del carcere ebbe mai una visione così chiara dell'infame
                  delitto da lui commesso!</p>
               <p>Dunque egli era un gran miserabile per avere sbarazzato il suo benefattore d'una
                  donna che lo minacciava!</p>
               <p>E lui non aveva provato vergogna del suo delitto, pensando solo di pagare un
                  debito di riconoscenza al suo benefattore!</p>
               <p>Ora tutto ciò gli appariva mostruoso!</p>
               <p>Il disprezzo di Bianca gli aveva aperto gli occhi: egli capì l'avversione che la
                  contessa doveva provare per lui. Ilda sola, Ilda che egli aveva amata di un amore
                  puro e buono, non si era peritata a difenderlo innanzi a tutti, gli aveva stesa la
                  mano.</p>
               <p>Se Bianca avesse avuto ragione? Se il conte fosse il solo colpevole?</p>
               <p>Fabio gettò un grido che lo scosse, lo fece tornare in sè, e fu spaventato dei
                  propri pensieri.</p>
               <p>Dove mai lo trascinava la contessa col suo disprezzo?</p>
               <p>Finiva col dubitare del proprio benefattore!</p>
               <p>- È così che obbedisco alla mia povera mamma e alla mia defunta benefattrice? -
                  mormorò colle lacrime agli occhi, fissando il ritratto della bellissima contessa
                  Rossano.</p>
               <p>Ma non tornò tranquillo: sentiva un cambiamento nel suo essere, e pregò Dio di
                  liberarlo da quell'incubo, di aiutarlo nell'adempimento dei doveri prescrittigli
                  dal conte.</p>
               <p>Poi gli parve di aver bestemmiato con tale preghiera.</p>
               <p>Si sentì soffocare e si alzò per aprire la finestra.</p>
               <p>Fabio respirò più sollevato.</p>
               <p>Nell'ora in cui Milia discese per desinare, egli tornò nell'appartamento della
                  contessa.</p>
               <p>Le si avvicinò umilmente, e piegando un ginocchio:</p>
               <p>- Perdonatemi! - disse con voce tremante.</p>
               <p>Bianca alzò il capo e lo guardò, stupita.</p>
               <p>- Sì, perdonate il mio ardire di aver còlto quei fiori per voi! - soggiunse
                  Fabio.</p>
               <p>Un mesto sorriso rischiarò il bel volto di Bianca.</p>
               <p>- Ho già dimenticato. - disse.</p>
               <p>Fabio si chinò colla fronte sino a terra, baciandole il lembo dell'abito. Quando
                  si alzò, aveva gli occhi inondati di lacrime, ma sul volto era un'espressione di
                  dolcezza così commovente, che Bianca ne fu mossa a pietà.</p>
               <p>Tuttavia rimase silenziosa, con gli occhi fissi nel vuoto, inerte.</p>
               <p>Fabio la guardava e stupiva di vederla così tranquilla, con quell'aureola di
                  candore sulla fronte.</p>
               <p>Possibile che quella soave creatura avesse avuto un amante?</p>
               <p>Aveva pur letto la lettera di Aldo; ma il dubbio ormai si faceva strada nella sua
                  mente.</p>
               <p>Ad un tratto si ricordò delle lettere scritte dal conte a Giulietta e firmate col
                  suo nome: Fabio Ribera.</p>
               <p>Egli aveva saputo quel particolare quando fu interrogato dal giudice
                  istruttore.</p>
               <p>Livio aveva dunque premeditato d'ingannare Giulietta, prendendo il nome di Fabio
                  per sottrarsi ad ogni responsabilità.</p>
               <p>Ora non poteva Livio avere scritto quella lettera firmata Aldo, per dimostrare la
                  colpa della moglie? E se un giorno, stanco di Bianca, gli proponesse di
                  sopprimerla?</p>
               <p>- Oh! no, no, questo mai! - disse a voce alta, volgendo attorno gli occhi
                  spaventati.</p>
               <p>Bianca l'udì, si rivolse verso lui.</p>
               <p>- Che avete, Martino? -</p>
               <p>Egli si scosse, divenne di fuoco.</p>
               <p>- Nulla.... contessa; - balbettò - il silenzio di questa stanza mi aveva assopito,
                  e sognavo....</p>
               <p>- Che il conte voleva farvi commettere un altro delitto? - interruppe sorridendo
                  Bianca.</p>
               <p>Fabio ebbe una gran vergogna di sè stesso.</p>
               <p>- No, no!</p>
               <p>- Quali sogni spaventevoli devono talvolta opprimervi! - proseguì la contessa. -
                  Ditemi: non vi appare mai l'ombra di colei che uccideste per un altro? Non è
                  venuta mai Giulietta a chiedervi conto della sua bambina? -</p>
               <p>Le labbra di Fabio tremavano convulsamente.</p>
               <p>- Non capisco, contessa, non so nulla, nulla! -</p>
               <p>Ella ebbe un sorriso di disprezzo.</p>
               <p>- Avete ragione, dimentico sempre che siete.... Martino. -</p>
               <p>Milia entrava e Fabio fuggì nel parco.</p>
               <p>Quando tornò, Bianca si accòrse che egli doveva aver pianto, perchè aveva gli
                  occhi rossi.</p>
               <p>- Avete ordini da darmi, contessa? - chiese con voce alterata.</p>
               <p>- Sì, Martino! - rispose con dolcezza Bianca. - Se domattina il tempo è così bello
                  preparatemi la poltrona a ruote: mi farete fare tutto il giro del parco. -</p>
               <p>Il volto di Fabio s'illuminò d'improvviso.</p>
               <p>- Sì, contessa.</p>
               <p>- Vi diletta leggere, Martino?</p>
               <p>- Sì, contessa.</p>
               <p>- Ebbene, prendete questo libro: vi piacerà. -</p>
               <p>Egli afferrò il libro con mano tremante, balbettò un ringraziamento.</p>
               <p>Quando se ne fu andato, Bianca disse a Milia:</p>
               <p>- Mettimi a letto, sono stanca, ma sto meglio.</p>
               <p>- Dio sia lodato! - esclamò la vedova.</p>
            </div>
            <div type="chapter" n="39" xml:id="IT1901040039">
               <head>VII.</head>
               <p>Fabio, seduto nella sua camera, aperto il libro che Bianca gli aveva dato,
                  leggeva:</p>
               <p>«Noi c'inchiniamo servilmente davanti ad un idolo di creta, facciamo talvolta per
                  una creatura umana il sacrifizio del nostro dovere, della nostra anima, della
                  nostra felicità eterna, mentre ci pare grave servire Dio immortale, creatore e
                  dominatore di tutte le cose.</p>
               <p>«E che otterremo da una creatura mortale, che domani è polvere? Che avremo da
                  quell'idolo di creta, che la semplice volontà di Dio basterebbe a rovesciare?</p>
               <p>«Un giorno verrà che l'apparente trionfo farà sembrare più grande ancora la
                  giustizia di Dio, mentre le lacrime degli innocenti faranno esaltare ancor più la
                  sua misericordia.</p>
               <p>«L'ora verrà in cui tutte le pene cesseranno. E sarà quando l'uomo, comprendendo
                  le sue colpe, si umilierà dinanzi a Dio, implorerà il suo perdono. Dio è sempre
                  pronto a salvare chi si pente. Egli accoglie il peccatore pentito, gli addita la
                  via del Cielo! Oh! la dolcezza della parola divina in un'anima abbattuta!
                  Quand'anche tutto il mondo ci mancasse, Dio ci resta sempre....»</p>
               <p>Fabio, angosciato, con un sentimento nuovo nel cuore, che lo torturava e lo
                  consolava ad un tempo, cadde sulle ginocchia, e mentre lacrime cocenti cadevano
                  dai suoi occhi, balbettava fra i singhiozzi:</p>
               <p>- Mio Dio, perdonatemi! Mio Dio, fate scaturire la luce, perchè io mi penta,
                  perchè sia tutto vostro! Mio Dio, io ho fede in voi! -</p>
               <p>Così inginocchiato, Fabio ritornò sul suo passato, esaminò la sua vita. La giudicò
                  miserabile! Egli non aveva avuto altro fine che accontentare il conte, senza
                  neppur sapere se faceva bene o male. Aveva obbedito ciecamente come uno schiavo
                  che si piega alla minima volontà del padrone, senza cercare se questa volontà è
                  contraria alle sante leggi di un padrone più onnipotente.</p>
               <p>Oh! ricominciare una nuova vita, una vita utile a tanti innocenti!</p>
               <p>Mentre così pensava, la sua anima venne rapita da un'estasi mai provata, come
                  avviene a tutti coloro cui la fede in Dio si rivela per la prima volta.</p>
               <p>La mattina seguente il sole era sorto radioso, ma più radiosa era l'anima di
                  Fabio.</p>
               <p>Quando egli entrò nella camera della contessa per avvertirla che la poltrona era
                  pronta per la passeggiata nel parco, apparve agli occhi di Bianca come un altro
                  uomo. Sembrava che tutto il suo essere fosse cambiato.</p>
               <p>Bianca non lo interrogò, scese nel parco, sedette sulla poltrona, ed allora
                  soltanto, rivolgendosi a lui, gli disse:</p>
               <p>- Andiamo: spingete. Voi, Milia, restate pur qui a riposarvi. -</p>
               <p>Fabio palpitò. La contessa non aveva dunque più orrore di lui?</p>
               <p>La poltrona scorreva dolcemente pei viali. La casa e Milia più non si vedevano,
                  allorchè la contessa disse: - Riposatevi, Martino: io starò bene qui,
                  all'ombra.</p>
               <p>Egli obbedì: trasse la poltrona dove gli alberi erano più folti, e si allontanò di
                  qualche passo per non rendersi indiscreto.</p>
               <p>Ma Bianca lo chiamò.</p>
               <p>- Avete letto il libro che vi ho dato? Non avete nulla da dirmi? -</p>
               <p>Egli si gettò ai piedi della contessa.</p>
               <p>- Non osavo parlarvene, - disse - eppure ho il cuore pieno. Il vostro libro mi ha
                  aperto gli occhi. Io credevo di seguire il bene e sono stato un malvagio. Non nego
                  più.... sono Fabio Ribera, l'assassino di Giulietta Levera.</p>
               <p>- Lo so; - rispose Bianca con tristezza - ma so altresì che il conte è il maggior
                  colpevole in tale delitto: egli solo vi spinse al male. -</p>
               <p>Fabio si strinse colle mani la fronte.</p>
               <p>- È proprio vero, contessa? L'anima mia si dibatte fra atroci dubbi. Ho chiesto a
                  Dio d'illuminarmi. È possibile che l'uomo da me adorato, il mio benefattore sia
                  colpevole?</p>
               <p>- Se era un uomo onesto non avrebbe armato la vostra mano per farvi commettere un
                  delitto! Chi benefica un uomo per spingerlo al male, è un demonio! Ma se Dio ha
                  toccato il vostro cuore, voi potete essere salvo. Fabio, vedete che io, pur
                  trovandomi qui sola, inerme, non ho più paura di voi e vi stendo la mano da amica?
                  Ebbene, ora io ho piena fiducia in voi, come dovete averla in me. Siamo qui soli,
                  nessuno può ascoltare i nostri segreti: apritemi la vostra anima, come io vi
                  aprirò la mia. Allora Dio, che ci ascolta, diraderà le tenebre dalla vostra mente,
                  farà apparire agli occhi vostri la verità.</p>
               <p>- Avete ragione: confesso.... confesso tutto. Dio mi ispira. -</p>
               <p>In ginocchio sull'erba, dinanzi a quella creatura il cui volto soave pareva
                  trasfigurato, Fabio fece il racconto di tutta la sua vita passata, nulla tacendo
                  di quanto riguardava sè, la contessa Rossano, madre di Livio, ed il conte.</p>
               <p>Bianca ascoltò con intensa attenzione. Essa fu colpita più che altro dalla
                  raccomandazione di Stefana fatta a Livio di non abbandonar mai l'orfanello.</p>
               <p>Ad un tratto nella mente della giovane subentrò una gran luce e tutto divenne per
                  lei verità semplice ed evidente.</p>
               <p>Fabio, terminato il suo racconto, le disse:</p>
               <p>- Non sembra anche a voi, contessa, che un uomo, il quale mostrò tanta generosità
                  verso il figlio di un povero servo, non può essere colpevole di quanto lo
                  accusano?</p>
               <p>- Lo è più ancora di quanto m'immaginavo! - esclamò Bianca. - Fabio, non vi siete
                  mai guardato allo specchio? Non vi ha mai detto alcuno della vostra strana
                  rassomiglianza col conte? Ebbene, egli è per certo vostro fratello....</p>
               <p>- Impossibile! - esclamò Fabio. - Io sono iscritto sui libri dello Stato Civile
                  come figlio dei coniugi Ribera.</p>
               <p>- Chi erano questi Ribera? - interruppe concitata Bianca. - Due servi devoti alla
                  loro padrona. La contessa Stefana, e questo lo seppi dalla bocca stessa di Livio
                  nei primi mesi del nostro matrimonio, in un momento di espansione, assomigliava
                  perfettamente a lui nel carattere; era creduta una donna virtuosa, ed ingannava il
                  mondo, come ingannava il marito. Non vi è dunque nulla di straordinario che, per
                  nascondere una colpa, abbia avuto per complici i suoi fidati domestici. -</p>
               <p>I denti di Fabio sbattevano sulle sue labbra sbiancate.</p>
               <p>- Ed io sarei il frutto.... di quella colpa?</p>
               <p>- Lo giurerei. La contessa non ebbe il cuore di abbandonarvi e si occupò di voi,
                  quando Dio vi privò di coloro che vi avevano dato il nome. Ma nè la vostra finta
                  madre, nè la vera, ebbero il coraggio di rivelarvi la verità, neppure al letto di
                  morte. Il conte, che sa tutto per certo, vi ha tenuto sempre al livello di un suo
                  servo, e non basta: egli ha voluto fare di voi un assassino. Vi ha fatto credere
                  che Giulietta era disonesta, che finiva col minacciarlo. Essa era invece una
                  fanciulla onesta, che il conte aveva sedotta sotto il vostro nome e che abbandonò
                  quando fu madre. Nè tanto gli bastò: Livio, temendo di vedersi smascherato dalla
                  disgraziata, armò la mano stessa del fratello. -</p>
               <p>Fabio ansava.</p>
               <p>- Dio mio! - mormorò con angoscia.</p>
               <p>Bianca continuò, come se quelle rivelazioni la sollevassero:</p>
               <p>- E sapete dov'era il conte, mentre voi compivate l'esecrabile delitto ed io mi
                  dibattevo in spasimi morali atroci, nel mio palazzo a Torino?</p>
               <p>«Egli si godeva il carnevale a Milano, in compagnia di una certa Cinzia, una
                  creatura spregevole al pari di lui e che doveva essere a parte di tutte le sue
                  infamie.</p>
               <p>«Ma non basta. Istigandovi a colpire Giulietta, sbarazzandosi di lei e di voi col
                  lasciarvi condannare, il conte aveva un altro scopo: quello d'impadronirsi della
                  pura fanciulla da voi amata.... Ilda. -</p>
               <p>Fabio credette di morire.</p>
               <p>- Oh! questo non è vero, ditemi che non è vero! - balbettò con accento
                  straziante.</p>
               <p>Bianca alzò il pallido viso trasfigurato.</p>
               <p>- Per la cara memoria di mio padre, vi giuro che è la verità! Ma perchè meglio mi
                  comprendiate, vi racconterò la mia storia, perchè ad essa si collega quella di
                  altri innocenti: Aldo Pomigliano e la vostra fidanzata, Ilda. -</p>
               <p>Fabio ascoltò, col cuore in sussulto.</p>
               <p>Quando Bianca gli ebbe detto tutto, egli cadde sull'erba, rompendo in
                  singhiozzi.</p>
               <p>Mezz'ora dopo Bianca tornava alla villa con Fabio, il quale partì il domani per
                  Torino.</p>
            </div>
            <div type="chapter" n="40" xml:id="IT1901040040">
               <head>VIII.</head>
               <p>Nei patti stabiliti da Cinzia col conte, la cortigiana si manifestò pratica e
                  ponderata. Prima di tutto, non volle fare le cose con precipitazione: una rottura
                  improvvisa con Passiflora avrebbe provocato spiegazioni, forse un duello; e Livio
                  doveva evitare uno scandalo per riguardo alla moglie.</p>
               <p>Il conte avrebbe dunque continuato a frequentare la casa del marchese Passiflora,
                  fingendo di esservi attirato dal giuoco, ma ogni mattina i due amanti si
                  vedrebbero in qualche appartamento ammobiliato, dove Livio abiterebbe. Quando poi
                  il marchese sollecitasse il matrimonio, Cinzia gli confesserebbe di voler
                  riprendere la propria libertà.</p>
               <p>La cortigiana volle pure che Livio le giurasse che per qualche tempo non
                  rivedrebbe la contessa, perchè essa era gelosa di lei.</p>
               <p>Il conte giurò tutto quanto essa volle, accettò tutti i patti che a Cinzia piacque
                  fargli sottoscrivere e si dette subito attorno per trovare l'appartamento che
                  desiderava.</p>
               <p>Egli ne prese uno al pianterreno, su di un corso deserto, in un palazzina abitata
                  dai soli padroni, due vecchi negozianti in ritiro, che passavano quasi tutto
                  l'anno in campagna.</p>
               <p>In quel momento la casa era vuota. Il conte non aveva nemmeno bisogno di passare
                  innanzi al portinaio: aveva un'entrata particolare dal giardino.</p>
               <p>Due tappezzieri allestirono in pochi giorni il quartiere, ma il conte non prese
                  alcun domestico. Si accordò col portinaio e la moglie di esso per la pulizia delle
                  stanze e lì ricevette Cinzia quasi tutti i giorni.</p>
               <p>Una mattina il conte stava per uscire dall'albergo dove si recava a dormire ogni
                  notte perchè tutti ignorassero il suo ritiro segreto, quando si trovò a faccia a
                  faccia con Fabio.</p>
               <p>- Tu qui? - esclamò. - È successo qualche cosa a Bianca? -</p>
               <p>Fabio aveva la fisionomia tranquilla.</p>
               <p>- No, rassicuratevi; la contessa sta assai meglio; sono venuto a Torino per
                  eseguire alcune sue commissioni; ma prima ho desiderato vedervi. -</p>
               <p>Il conte guardò l'orologio: erano le nove; aveva mezz'ora a sua disposizione.</p>
               <p>- Hai fatto benissimo! - rispose. - Vieni!</p>
               <p>Il conte rientrò nell'albergo, e condotto Fabio nel proprio appartamento:</p>
               <p>- Ebbene, che hai da dirmi? - gli chiese.</p>
               <p>- Volevo soltanto avvertirvi che la contessa va migliorando ogni giorno; non
                  vaneggia più, non mi respinge quando le parlo di voi, anzi sembra ascoltarmi con
                  molto interesse. Però ho dovuto trasgredire al vostro ordine e dirle che sono
                  veramente Fabio Ribera. -</p>
               <p>Livio aggrottò le sopracciglia.</p>
               <p>- È stata un'imprudenza!</p>
               <p>- L'ho commessa nel vostro interesse, - rispose il giovane - perchè così ho potuto
                  dimostrarle quanto s'ingannava sul vostro conto, parlandole di tutti i benefizi da
                  voi ricevuti, giurandole che voi non prendeste alcuna parte nell'assassinio di
                  Giulietta. Se ho fatto male, ve ne chiedo perdono! -</p>
               <p>Il conte gli sorrise con bontà.</p>
               <p>- Ti sono anzi grato della tua devozione. Ma che risponde Bianca sentendo perorare
                  la mia causa?</p>
               <p>- Rimane pensosa. Ieri disse queste parole:</p>
               <p>«- Che io mi sia sempre ingannata sul conto di Livio? Che abbia avuto una benda
                  sugli occhi? -</p>
               <p>«Non aggiunse altro, ma ieri sera mi chiese dolcemente se sarei venuto a Torino ad
                  acquistarle alcuni libri e dei pezzi di musica, che desiderava. Mi affrettai a
                  rispondere che ero lieto di compiacerla.</p>
               <p>«Io credo però che la contessa mi abbia inviato a Torino colla speranza che io vi
                  veda e vi parli di lei; sarebbe dunque bene che ritornaste alla villa. -</p>
               <p>Il conte lo fissava con grande attenzione.</p>
               <p>- Dimmi la verità, Bianca stessa ti manda da me.</p>
               <p>- No, ve lo giuro!</p>
               <p>- Aspettiamo dunque che lei mandi a cercarmi! - esclamò sorridendo il conte,
                  alzandosi. - Aspettiamo che la sua guarigione sia completa. In questo momento non
                  potrei abbandonare Torino; ho qui affari che non ammettono dilazioni. Forse fra
                  qualche settimana farò una scappata. Non parlare a Bianca di me; se t'interroga,
                  dille che non mi hai veduto. -</p>
               <p>Fabio pure si era alzato.</p>
               <p>Capiva che Livio voleva sbarazzarsi di lui.</p>
               <p>La pendola sonava le dieci: Livio sussultò.</p>
               <p>- Ho un appuntamento; - disse - ti lascio; ci rivedremo alla villa.</p>
               <p>- Scendo con voi. - Appena in istrada, il conte, senza neppure stendere la mano a
                  Fabio per la fretta, salì in una carrozza che stazionava dinanzi all'albergo,
                  gridando forte al cocchiere:</p>
               <p>- Corso Grugliasco, e di corsa! -</p>
               <p>Fabio tenne dietro cogli occhi alla vettura, e quando la vide sparire il suo volto
                  divenne triste e cupo. Dove correva il conte? Aveva dunque delle tresche, dei
                  raggiri?</p>
               <p>Agitato, Fabio salì a sua volta in un fiacchere dando al vetturino l'indirizzo del
                  cavaliere Umberto Trani.</p>
               <p>Il magistrato lo ricevette subito e sussultò nel vederlo.</p>
               <p>- Vengo da parte della contessa Bianca Rossano, che vi manda questa lettera, -
                  disse Fabio.</p>
               <p>Umberto fece un brusco movimento.</p>
               <p>- La contessa Bianca? - ripetè. - L'avete veduta? Le avete parlato?</p>
               <p>- Sono al suo servizio fino dalla mia uscita di prigione.</p>
               <p>- Chi vi ha dato quel posto?</p>
               <p>- Il conte Livio, facendomi passare presso la servitù e presso la contessa stessa
                  per un antico suo cameriere di nome Martino. Ma voi sarete meglio informato dalla
                  lettera. -</p>
               <p>Il magistrato offrì una sedia a Fabio, e, sedutosi egli stesso allo scrittoio,
                  lacerò la busta e lesse quanto Bianca gli scriveva.</p>
               <p>«Finalmente! Dio ha compiuto il miracolo: Fabio ha confessato tutto, si pente del
                  suo delitto, è divenuto nostro alleato, nostro amico, disposto a tutto per
                  conoscere il segreto della sua nascita, i legami che l'uniscono al conte, ed
                  aiutarci a vendicare tanti poveri innocenti.»</p>
               <p>Il magistrato si fermò: i suoi occhi scintillavano di contento fissandosi sul
                  volto di Fabio.</p>
               <p>- È vero ciò che mi scrive la contessa? - chiese Umberto.</p>
               <p>- È vero; - replicò Fabio senza sconcertarsi - solo vi aggiungo che alla buona
                  signora si deve il miracolo; ella sola ha saputo mostrarmi il mio accecamento. Io
                  sono stato molto colpevole, signore, e darei tutto il mio sangue per espiare.</p>
               <p>- Ed io vi aiuterò nella vostra opera di espiazione, - rispose il magistrato.</p>
               <p>E si rimise a leggere.</p>
               <p>Bianca gli faceva il racconto di quanto era accaduto fra lei e Fabio.</p>
               <p>- La nostra causa è vinta! - esclamò finalmente il Trani. - Ah! lo vedranno coloro
                  che credevano di mettere anche me nel sacco!... Sapremo dimostrare chi è stato il
                  solo colpevole! -</p>
               <p>Nascose la lettera nel portafogli, si fregò le mani, poi disse al giovane:</p>
               <p>- Adesso avvicinatevi e parliamo: le ricerche che volete fare per conoscere il
                  legame che ha reso di voi, galantuomo, il complice di un gentiluomo altrettanto
                  vile quanto miserabile, l'ho incominciate io stesso e con buon risultato. Ebbene,
                  quello che la contessa Bianca suppone, è la verità: voi siete il secondo figlio
                  della contessa Rossano. -</p>
               <p>Fabio arrossì, poi tornò pallido: tutto il suo corpo tremava dalla commozione.</p>
               <p>- Suo figlio? - ripetè, - E non mi ha dato il nome di mio padre?</p>
               <p>- Ascoltatemi, Fabio, e non credete che io oltraggi la memoria della donna che fu
                  vostra madre: tutto quanto vi dirò, posso provarvelo. Oh! questa minuziosa
                  investigazione del passato di una morta mi è costata non pochi sforzi, ma ci sono
                  riuscito. -</p>
               <p>Infatti il magistrato narrò tutta la storia della contessa Stefana Rossano, del
                  frutto del suo adulterio, delle dissolutezze di Livio, che fece poi vittima
                  Giulietta, armando la mano di Fabio, e la povera contessa Bianca.</p>
               <p>- Ora, - concluse - il conte è di nuovo incapriccito di Cinzia, e forse finirà col
                  proporvi di sopprimere anche sua moglie. -</p>
               <p>Un grido d'angoscia sfuggì dalla strozza di Fabio.</p>
               <p>- Non temete per la contessa Bianca; - soggiunse il magistrato - il conte ormai è
                  nelle nostre mani: Cinzia è nostra alleata. Colei detesta il conte, e ambisce a
                  divenir moglie del marchese Passiflora. Ora non fa che tenere a bada Livio, ed
                  attende un mio cenno per fargli confessare tutto, mentre voi, io ed altri due
                  testimoni, nascosti in una stanza attigua, ascolteremo la sua confessione. Potete
                  trattenervi a Torino? Io mi accorderò stasera con Cinzia, e domani notte potrete
                  sentir confermare dalla bocca stessa di vostro fratello quanto già sapete.</p>
               <p>- Ho promesso alla contessa Bianca di portarle stasera una vostra risposta, e non
                  vorrei mancare.</p>
               <p>- Ebbene, andate. Ma domani verso quest'ora tornate da me, vi darò le mie
                  istruzioni; noi non faremo scandali, ma il conte merita di essere punito. -</p>
            </div>
            <div type="chapter" n="41" xml:id="IT1901040041">
               <head>IX.</head>
               <p>Nell'assenza di Fabio, la contessa Bianca non si mosse dalla sua camera.</p>
               <p>Erano circa le quattro del pomeriggio. La contessa, dopo aver desinato, sedette
                  sul balcone, attendendo il ritorno di Fabio.</p>
               <p>Ella provava in cuore una dolce commozione ed aveva il vago presentimento che quel
                  giorno dovesse essere per lei notevole.</p>
               <p>Mentre era così immersa nelle sue fantasticherie, fu sorpresa di sentire un
                  arpeggio di chitarra, mentre una voce di bimba cantava la tenera e soave
                  romanza:</p>
               <p>«Rondinella pellegrina Che ti posi sul verone....»</p>
               <p>Bianca provò una scossa indefinibile: ella chiamò Milia.</p>
               <p>- Non senti quel canto di bambina? - le chiese la contessa.</p>
               <p>- Sì, infatti.</p>
               <p>- Sai chi è che canta?</p>
               <p>- No, contessa, ma vado subito ad informarmi, se vi fa piacere.</p>
               <p>- Sì, va', va'! -</p>
               <p>Il dolce canto continuava; poi, ad un tratto, cessò. Alcuni minuti dopo Milia
                  apparve con una bambina magra, vestita di nero, col capo coperto da un fazzoletto
                  nero che gli scendeva sulla fronte e impediva di scorgere il colore dei
                  capelli.</p>
               <p>La bimba inoltrava quasi tremando.</p>
               <p>- Contessa, - disse Milia con tono commosso - vi ho condotta la piccola cantante,
                  certa che, se anche il conte ed il signor Martino lo sapessero, non mi
                  sgriderebbero, come vorrete impetrare indulgenza per Pietro il giardiniere e sua
                  moglie, che hanno commesso una mancanza.</p>
               <p>- Quale mancanza? - chiese Bianca.</p>
               <p>- È passata di qui una compagnia di sonatori girovaghi, dei quali fa parte questa
                  bambina. Sono due donne ed un uomo: la più vecchia, quando è stata al cancello
                  della villa, ha avuto uno svenimento. Il giardiniere e sua moglie, impietositi, li
                  hanno ricettati nel padiglione del parco.</p>
               <p>- Hanno fatto benissimo! - interruppe concitata Bianca. - Vai subito a portare a
                  quella povera gente quanto può loro occorrere. Intanto la piccina mi terrà
                  compagnia. -</p>
               <p>Milia non vide alcun inconveniente nell'appagare il desiderio della contessa, e si
                  affrettò ad allontanarsi, lieta di aver trovato anche per sè un passatempo, pur
                  facendo una buona azione.</p>
               <p>Durante il discorso delle due donne, la bambina era rimasta silenziosa, cogli
                  occhi bassi, in mezzo alla stanza.</p>
               <p>Appena uscita Milia, la contessa sedette su d'una poltrona, dicendo con
                  dolcezza:</p>
               <p>- Avvicinati, mia cara, non temere! -</p>
               <p>Allora si vide una cosa inaudita. La bambina si tolse d'un lampo il fazzoletto che
                  aveva in capo, lasciando sciogliere sulle spalle lunghi e folti ricci d'un biondo
                  dorato.</p>
               <p>Poi d'un salto fu al collo della contessa, baciandola convulsamente, balbettando
                  fra lacrime e singhiozzi:</p>
               <p>- Mammina.... la mia mammina.... finalmente.... finalmente.... t'ho ritrovata!...
                  -</p>
               <p>Fu un vero miracolo se Bianca non cadde svenuta. Senza una parola, strinse
                  convulsamente fra le braccia Gina, la figlia della povera Giulietta, e per un
                  istante fu un vero delirio.</p>
               <p>- Sei tu, proprio tu, Gina mia? - balbettava la contessa.</p>
               <p>- Io, mammina cara; se tu sapessi quanto abbiamo fatto per avvicinarti senza che
                  ci scoprissero! Ma ti dirò tutto, sai! E non temere: ora sono grande e saprò non
                  tradirmi per restare vicino a te.</p>
               <p>- Cara, cara, tesoro adorato; ma aspetta un momento, chiuderemo l'uscio.</p>
               <p>- Non importa, mammina! - osservò giudiziosamente la bimba. - Non bisogna destar
                  sospetti a quella donna che ti serve; sta' tranquilla, per un pezzo non verrà; il
                  babbo saprà trattenerla! -</p>
               <p>La contessa sentì mancarsi il respiro: il suo cuore si mise a battere
                  pazzamente.</p>
               <p>- Il babbo è qui con te? - mormorò.</p>
               <p>- Sì: povero babbo, ha sofferto tanto! Ma ci ha dato sempre speranza e coraggio.
                  Egli ha pensato di trasformarci in sonatori ambulanti....</p>
               <p>- Ma chi sono le due donne che avete insieme? - chiese palpitante la contessa.</p>
               <p>- Una si chiama Ilda e mi tiene luogo della povera zia Severina, che è morta....
                  -</p>
               <p>Gli occhi di Bianca si empirono di lacrime.</p>
               <p>- Morta? Morta di dispiacere, non è vero? - mormorò, parlando più a sè stessa che
                  a Gina.</p>
               <p>- Sì, mammina, ma anche morendo pensava a me, a te, e scongiurava il babbo di
                  ricondurmi nelle tue braccia, e perdonava a tutti.</p>
               <p>- Povera e santa creatura! E suo marito?</p>
               <p>- Ha lasciato Ivrea, non potendo più vedersi nel paese dove è morta la zia. Non
                  sappiamo dove sia andato.</p>
               <p>- E l'autore di tutte queste sventure dovrà restare impunito?</p>
               <p>- Il babbo dice che bisogna aver fede nella giustizia divina. -</p>
               <p>Quella semplice espressione di fiducia in Dio commosse profondamente Bianca.</p>
               <p>Gina la guardava con un sorriso estatico.</p>
               <p>- Mammina, se tu sapessi quanto ho pregato per te! Ed anche per il babbo, che non
                  vedevo più.... Ma un giorno egli tornò. Era pallido pallido e tremava mentre mi
                  stringeva fra le sue braccia. È tanto buono, il babbo, mammina! Oh, se tu potessi
                  scendere un momento, vederlo, parlargli! -</p>
               <p>Bianca si scosse e con subitanea commozione:</p>
               <p>- Ebbene.... sì.... verrò.... lo debbo, lo voglio!...</p>
               <p>- Oh! mammina cara, quanto sei buona! Non temere: quella donna che ti serve non
                  saprà nulla. Guarda! -</p>
               <p>Scivolò dalle ginocchia della contessa, riprese il suo fazzoletto e ne avvolse i
                  dorati capelli.</p>
               <p>Poi, sorridendo di un sorriso angelico, stese la mano a Bianca, dicendo:</p>
               <p>- Volete venire, bella signora? -</p>
               <p>La fisonomia della contessa si era mutata. Ella era divenuta seria ed i suoi occhi
                  brillarono stranamente.</p>
               <p>- Vengo! - rispose in tono risoluto, alzando il capo con fierezza. - Non sono io
                  qui la padrona? Gina, cara bambina mia, conducimi da tuo padre. -</p>
               <p>Gina l'afferrò per la mano.</p>
               <p>In quel momento comparve Fabio. Egli era pallidissimo, ma calmo.</p>
               <p>Guardò con sorpresa la bimba vestita a lutto, che alla sua vista si rifugiò fra le
                  gonne della contessa.</p>
               <p>- Ah! siete tornato a tempo, Martino! - disse Bianca senza scomporsi. - Vedete
                  questa cara bambina? Essa fa parte di una compagnia di sonatori girovaghi che io
                  ho permesso di ricoverare nel padiglione del parco. Ora, per aderire alle
                  preghiere di questa bambina, stavo per scendere a visitare i suoi compagni.</p>
               <p>- Volete che vi accompagni, contessa?</p>
               <p>- Più tardi; prima ho bisogno di parlarvi. Va' tu sola, cara, - soggiunse
                  volgendosi alla bambina - di' a tuo padre ed agli altri che tra poco sarò da loro,
                  ed avverti la donna che mi serve che io sono qui col signor Martino e non ho
                  bisogno per ora di lei.</p>
               <p>- Sì, contessa! - balbettò la bimba. - Mi permettete di abbracciarvi?</p>
               <p>- Con tutto il cuore! -</p>
               <p>E mentre Gina si stringeva al collo di Bianca, le sussurrò all'orecchio:</p>
               <p>- Quello è l'uomo cattivo che ti tiene chiusa qui, lontana da me?</p>
               <p>- No, tesoro; - rispose la contessa - quello è un uomo buono, che farà del bene
                  anche a te! -</p>
               <p>E a voce alta:</p>
               <p>- Dai un bacio anche al signor Martino! - soggiunse.</p>
               <p>- Certamente, se lo vuole! - rispose pronta Gina.</p>
               <p>- Oh! lo voglio sicuro! - esclamò Fabio, commosso da quella spontanea
                  ingenuità.</p>
               <p>E si chinò sorridendo, ricambiando il bacio purissimo. La fanciulla corse via
                  tutta contenta.</p>
               <p>- Sapete chi sia quella bimba? - disse la contessa posando la mano sulla spalla di
                  Fabio, che tremò a quel contatto.</p>
               <p>- No, - rispose con voce velata.</p>
               <p>- Ve lo dirò io: è la figlia di Giulietta Lovera. -</p>
               <p>Egli si rivolse alla contessa con un'espressione straziante.</p>
               <p>- Mio Dio.... ne siete sicura? Ed avete voluto che baciasse me.... il miserabile
                  che l'ha privata di sua madre?</p>
               <p>- Io non vi considero un assassino, e sono sicura che anche la povera Giulietta vi
                  ha perdonato. -</p>
               <p>Fabio scoppiò in dirotto pianto.</p>
               <p>- No.... non me lo merito.... Ah! potessi spargere tutto il mio sangue per farla
                  rivivere! -</p>
               <p>La contessa disse dolcemente:</p>
               <p>- Giacchè non è possibile, pensiamo alla sua bambina.</p>
               <p>- Oh! avete ragione.... sì, sì.... ditemi ciò che io posso fare per lei.... sono
                  pronto a tutto.... a tutto....</p>
               <p>- Sedete, Fabio, ed ascoltatemi bene. Ormai posso confidarmi a voi. La figlia di
                  Giulietta non è qui a caso: essa è venuta in compagnia di altri sventurati che
                  attendono, soffrendo, il giorno della giustizia. -</p>
               <p>Fabio sussultò, spalancando gli occhi.</p>
               <p>- Chi sono? - chiese a bassa voce, tremando, perchè temeva d'indovinare.</p>
               <p>Bianca alzò la bella testa, che pareva cinta da un'aureola.</p>
               <p>- Ancora non li ho veduti, nè ascoltati; - disse - ma li vedremo ed ascolteremo
                  insieme, Oh! non temete, soggiunse dolcemente, vedendo Fabio impallidire - non
                  voglio obbligarvi ad essere presente, nè pronunzierò il vostro nome! Col vostro
                  permesso farò venir qui quella gente: voi entrerete nella mia camera lasciando la
                  portiera abbassata, e di lì potrete ascoltar tutto. Sarà senza dubbio una
                  confessione penosa per me e per voi.</p>
               <p>- Non come quella che udrò domani sera, - interruppe Fabio.</p>
               <p>- Domani sera? Dove?</p>
               <p>- A Torino, in una casa dove mi condurrà il cavaliere Umberto Trani, del quale vi
                  riporto la risposta alla vostra lettera.</p>
               <p>- Siete dunque andato da lui? - domandò con ansia febbrile la contessa.</p>
               <p>- Sì.</p>
               <p>- Ma allora avete veduto mio marito, e siete persuaso adesso che non fu
                  calunniato?</p>
               <p>- Lo sono; ecco perchè fino da questo istante io mi dedicherò tutto a redimere il
                  male da me fatto. Comandate: se volete far venire quelle persone, sono pronto a
                  sonare il campanello per dare gli ordini necessari.</p>
               <p>- Un momento: lasciate prima che io legga la lettera del cavalier Trani. -</p>
               <p>Fabio la guardava mentre essa leggeva, e andava pensando come suo fratello fosse
                  stato vile, miserabile, a sacrificare, per i suoi infami vizi, quella soave
                  creatura, così squisitamente educata.</p>
               <p>Per una completa evoluzione del suo spirito, Fabio provava ora per la contessa
                  tanta stima e venerazione, quanto odio e disprezzo per il conte. Sentiva che,
                  trovandosi di fronte a lui, avrebbe a mala pena contenuto la sua indignazione.</p>
               <p>Bianca, finito di leggere, stese la lettera a Fabio.</p>
               <p>- Ormai non esistono più segreti fra noi; - disse - leggete. -</p>
               <p>Egli sentì gonfiarsi gli occhi di lacrime.</p>
               <p>- Quanto siete buona! - mormorò. - Grazie! -</p>
               <p>Furono interrotti dal passo pesante di Milia nella stanza vicina.</p>
               <p>Fabio nascose la lettera in tasca, e mentre la vedova bussava all'uscio.</p>
               <p>- Avanti! - disse a voce alta.</p>
               <p>- Scusate se vi disturbo, - esclamò Milia entrando - ma non ho ben capito l'ordine
                  di quella piccina, sembrandomi impossibile che la contessa non avesse bisogno di
                  me!</p>
               <p>- Stavo per chiamarvi adesso, - disse Bianca. - La piccina ha eseguito benissimo
                  la mia commissione, perchè il signor Martino desiderava parlare a me sola. -</p>
               <p>Milia si volse a Fabio.</p>
               <p>- Avete fatto un buon viaggio, Martino? Avete veduto il conte?</p>
               <p>- Sì. Mi ha detto che tornerà presto, e che intanto dobbiamo obbedire in tutto
                  alla contessa.</p>
               <p>- Oh! per me non chiedo di meglio. Sono tanto lieta di vederla migliorata!</p>
               <p>- Ora, - interruppe Fabio - siccome la contessa desidera conoscere quei sonatori
                  ambulanti ai quali ha fatto dar ricovero, andate a dir loro che li aspetta, e
                  conduceteli in questo salotto. E non occorre che io e voi conosciamo le sventure
                  di quei poveretti, dei quali la nostra padrona vuole occuparsi; per cui ci
                  ritireremo entrambi, appena li avrete condotti qui. -</p>
               <p>Milia si ritirò.</p>
               <p>Fabio entrò nella camera della contessa, per consiglio della medesima.</p>
               <p>Bianca chiuse la vetrata del balcone ed attese seduta su di una poltrona. Era
                  pallidissima. Stava dunque per rivedere Aldo, lo sventurato che aveva tanto
                  sofferto per cagion sua!</p>
               <p>Gina entrò per la prima nel salotto e corse a lei per dirle:</p>
               <p>- Mammina, coraggio, non tradirti! -</p>
               <p>E ristette timida presso Bianca, mentre gli altri entravano a loro volta nel
                  salotto, preceduti da Milia, che diceva:</p>
               <p>- Eccoli, signora contessa! -</p>
               <p>Bianca vide un uomo male in arnese, dai capelli lunghi e brizzolati, che teneva
                  gli occhi bassi e rigirava fra le dita un largo cappello; una donna in sottana
                  corta con un fazzoletto a colori avvolto intorno al capo, ed una vecchia che si
                  reggeva su due bastoni e camminava curva, penosamente.</p>
               <p>- Avanti, avanti! - disse la contessa con voce che si sforzava di rendere ferma. -
                  Milia, avvicina delle sedie, poi vattene. -</p>
               <p>Appena la donna fu uscita, Gina andò a chiudere l'uscio a chiave, mentre Aldo si
                  affrettava a togliersi la parrucca, Ilda, il fazzoletto e la vecchia metteva in un
                  angolo i bastoni, raddrizzava il corpo ancora robusto e andava a gettarsi ai piedi
                  di Bianca, esclamando fra i singhiozzi:</p>
               <p>- Oh! la mia padrona, la mia padrona!... Finalmente vi rivedo!</p>
               <p>- Tu.... Celia.... tu?...</p>
               <p>- Io, sì, che mi sono disperata tanto per cagion vostra! Ma ora è passato tutto,
                  perchè vi ho ritrovata, sono vicina a voi, posso parlarvi, contemplarvi
                  ancora!</p>
               <p>- E noi, dunque? -</p>
               <p>E la contessa si trovò ad un tratto circondata da quelle quattro persone che
                  l'adoravano.</p>
               <p>Dopo un lungo scambio di strette di mano, di frasi affettuose, la contessa volle
                  che le raccontassero tutto ciò che era avvenuto dopo la loro separazione.</p>
               <p>- Incomincerò io, - disse Celia che aveva ripreso tutto l'ardire di una volta. -
                  Voi già forse sapete, contessa, come io sia stata condannata per aver detto la
                  verità su vostro marito. La condanna fu lieve, ma ingiusta. Basta: uscita di
                  prigione, vostro marito mi diede lo sfratto. Allora mi recai ad Ivrea, e fui
                  accolta in casa Rivalta, dove rimasi poco, volendo ad ogni costo sapere la sorte
                  vostra. Ma voi eravate partita, ed io tornai al mio paese. Il signor Pomigliano fu
                  quello che mi venne più tardi in aiuto, - concluse Celia. - Ed ora spetta a voi,
                  Aldo, a parlare. -</p>
               <p>II giovane rimase concentrato alcuni minuti, poi disse con voce commossa:</p>
               <p>- Non parlerò dei miei dolori, perchè è facile intuirli. Ma tutte le mie torture
                  fisiche e morali furono nulla in confronto all'idea di lasciarvi nelle mani di un
                  uomo che su voi avrebbe fatto pesare la sua tirannica volontà.</p>
               <p>«Scontai l'ingiusta condanna, e sonata che fu l'ora della libertà, corsi in casa
                  del Trani, dove trovai, colla più affettuosa accoglienza, Ilda, che tutti
                  credevano rifugiata all'estero.</p>
               <p>«Appena mi vide, ella si gettò ai miei piedi, chiedendomi perdono, dicendosi
                  cagione delle mie sventure.</p>
               <p>«Povera innocente, vittima al pari di me! La sollevai commosso, le dissi che il
                  solo colpevole era il conte, che da lui solo erano venuti tutti i nostri dolori,
                  le nostre vergogne, le nostre umiliazioni.... e che lui soltanto meritava di
                  essere punito.</p>
               <p>«Basta: fra me ed Ilda combinammo di ritrovare le vostre tracce.</p>
               <p>«Ma una lettera di mio cognato mi chiamò ad Ivrea. Mia sorella, colpita al cuore
                  dalla mia condanna, andava adagio adagio estinguendosi.</p>
               <p>«Mio cognato l'aveva condotta per qualche tempo in Isvizzera con Gina; però la mia
                  povera sorella non volle fermarsi ivi a lungo e tornò ad Ivrea.</p>
               <p>«Ella aspettava il mio ritorno, e mio cognato sperava che la mia presenza
                  contribuisse a renderle la salute.</p>
               <p>«Severina morì invece sei mesi dopo nelle mie braccia, e con una mano stretta in
                  quella del marito.</p>
               <p>«L'ultimo suo pensiero fu per voi. -</p>
               <p>Aldo tacque un istante perchè aveva delle lacrime nella voce. Bianca e gli altri
                  pure piangevano.</p>
               <p>- Mio cognato, - continuò Aldo - che in pochi mesi era divenuto tutto bianco,
                  colla faccia rugosa, la schiena curva come un vecchio, presso al letto di morte di
                  Severina voleva suicidarsi.</p>
               <p>«Feci appena in tempo per strappargli l'arme dalle mani. Tuttavia egli partì dopo
                  senza volermi dire dove si sarebbe recato.</p>
               <p>«Mi ritrovai solo con Gina, che mi chiedeva insistentemente di voi.</p>
               <p>«Allora sorse in me il progetto di ricercarvi, di avvicinarvi, in unione a tutti
                  coloro che avrebbero voluto vendicarvi.</p>
               <p>«Mi recai con la bimba a Torino, spiegai il mio progetto al Trani.</p>
               <p>«Egli mi approvò.</p>
               <p>«Scrissi a Celia, ebbi un colloquio con Ilda, e pochi giorni dopo potevo dire a
                  Gina:</p>
               <p>«- Non piangere: noi andremo in cerca della tua mammina. -</p>
               <p>«Avevamo deliberato di formare una compagnia di sonatori ambulanti, di percorrere
                  l'Italia per seguire le vostre tracce.</p>
               <p>«Per mezzo del Trani, ci fu facile avere un passaporto in piena regola. Io passavo
                  per il padre di Gina, orfana di madre, Ilda per mia sorella, Celia, una zia.</p>
               <p>«Ora non sto a descrivervi tutte le peripezie del nostro viaggio: vi dirò solo
                  che, arrivati a Messina, una lettera del cavaliere Trani ci avvertiva che il conte
                  aveva acquistata questa villa, e che qui si era ritirato con voi. E si diceva che,
                  guarita dalla pazzia cagionata dai dolori sofferti, vi eravate riconciliata col
                  marito.</p>
               <p>«Per quanto io soffrissi, era tale il desiderio di sacrificarmi per la vostra
                  felicità, che vi perdonai di aver dimenticato le ingiustizie da me sopportate.</p>
               <p>«Avremmo dato tutti la vita per risparmiarvi un nuovo rammarico.</p>
               <p>«Però, se io perdonavo a voi, Ilda non perdonava all'uomo che le cagionò tanto
                  male.</p>
               <p>«- Voglio assicurarmi che la lettera dica il vero! - esclamò. - Io non credo al
                  pentimento di costui: ho idea che quella riconciliazione debba servire al conte
                  per giungere al possesso di tutte le ricchezze della moglie, e ottenuto il suo
                  scopo: sopprimerla. -</p>
               <p>«Allora scrivemmo al Trani per fargli parte dei nostri sospetti; egli ci rispose
                  che ormai il conte era nelle sue mani, e ci pregava di tornare a Torino.</p>
               <p>«È inutile vi racconti adesso il colloquio che ebbi col Trani: ne capirete più
                  tardi il risultato.</p>
               <p>«Egli però non sa che ci troviamo qui in questo momento, ma io non seppi resistere
                  al desiderio di Gina, di Celia e di Ilda, che volevano ad ogni costo avvicinarvi,
                  mentre io non osavo sperare tanta felicità.</p>
               <p>«Adesso siamo in attesa dei vostri ordini.</p>
               <p>- Un momento! - esclamò Ilda, che fino allora aveva taciuto. - Io debbo e voglio
                  dire alla contessa quale sia il mio scopo nell'avvicinarmi a lei; ma prima,
                  guardatemi bene, signora. -</p>
               <p>Ella si era avvicinata a Bianca, che fissò con compassione quel volto un giorno
                  affascinante, ora alterato dal dolore, quegli occhi sinistramente fiammeggianti,
                  quella bocca livida.</p>
               <p>- Il signor Aldo è un santo! - disse la giovane sedendo di fronte a Bianca. -
                  Condannato ingiustamente, torturato, parla ancora di clemenza, di perdono. Io, no!
                  Sarà una demenza la mia, ma non avrò pace finchè non schiaccerò sotto i miei piedi
                  il miserabile, cagione di tante sventure! Mi ucciderò se non l'uccido, e sono
                  donna da mantenere la mia parola!</p>
               <p>«Ho troppo sofferto per cagion sua, ho veduto troppo soffrire gli altri, innocenti
                  al pari di me!</p>
               <p>«Ed è giusto questo?</p>
               <p>«Io sono adesso come una belva che va attorno alla gabbia nell'attesa di sbranare
                  chi l'ha ridotta all'impotenza.</p>
               <p>«Egli deve venire qui, non è vero? Ed io qui resto.</p>
               <p>«Scommetto che non sarà solo; egli avrà seco l'uomo che ha già spinto ad
                  assassinare una innocente; colui è sua vittima!</p>
               <p>«Fabio è uscito di prigione, ma nessuno sa dove si sia nascosto.</p>
               <p>«Nessuno lo sa? M'inganno! Il conte deve saperlo ed io ho il presentimento che
                  verrà qui con lui per compiere qualche altro mostruoso delitto.</p>
               <p>«Ma non temete: ci sono io, io che strapperò finalmente la maschera all'infame
                  Livio, che mostrerò a Fabio chi sia l'uomo al quale egli affidò un giorno la
                  fidanzata.</p>
               <p>«Io non ho paura nè dell'uno, nè dell'altro: forte della mia innocenza, saprò far
                  giustizia e lasciare a Fabio, che dubitò di me, un eterno rimorso.</p>
               <p>«Contessa, è vero che non ci allontanerete dalla villa?</p>
               <p>- No! - disse pronta Bianca. - Rimarrete tutti presso di me. È qui un uomo che il
                  conte mi ha posto al fianco per sorvegliarmi; ma costui ormai è divenuto lo
                  schiavo di ogni mia volontà. Egli vi assegnerà un appartamento in questa casa,
                  eseguirà gli ordini che io darò. Tornate nel padiglione; anzi, vi accompagnerò io
                  stessa per non dare sospetto alla servitù; voi sola, Ilda, rimanete qui ad
                  aspettarmi: ho bisogno di parlarvi in particolare. -</p>
               <p>La contessa uscì, seguita da Gina, Celia ed Aldo.</p>
               <p>Ilda non li seguì.</p>
               <p>Essa si era abbandonata su di una poltrona e nascondendosi il volto fra le mani
                  pianse silenziosamente.</p>
               <p>Ad un tratto la giovane fremette.</p>
               <p>Una voce dietro a lei, una voce piena di lacrime, diceva:</p>
               <p>- Ilda, se vuoi uccidere anche questo sciagurato che osò dubitare di te, eccomi
                  pronto: non mi difenderò! -</p>
               <p>Fabio si gettò ai piedi della giovane.</p>
               <p>- Indietro, assassino! - esclamò. - Io non ti credo più; se ti trovi in questo
                  luogo, è per commettere un altro delitto.</p>
               <p>- Io sono qui invece per salvarvi tutti e punire il nostro comune carnefice.</p>
               <p>- Ipocrisia, menzogna! - gridò Ilda. - Vattene, vattene! -</p>
               <p>Fabio si era alzato e la guardava con infinita tenerezza e pietà.</p>
               <p>Ilda, che se lo vedeva sempre dinanzi, fu presa da un impeto di furore.</p>
               <p>- Ma vattene dunque! Non capisci che la tua presenza mi è odiosa?</p>
               <p>- No, fermatevi, Fabio! - disse dolcemente la contessa che rientrava in
                  quell'istante. - Ho bisogno che voi siate presente al colloquio che avrò con Ilda.
                  -</p>
            </div>
            <div type="chapter" n="42" xml:id="IT1901040042">
               <head>X.</head>
               <p>- Non vuoi prendere la rivincita? - chiese il marchese Passiflora a Livio, che
                  aveva gettate le carte e si alzava dalla tavola da giuoco, dove perdeva.</p>
               <p>- No; - rispose il conte, fingendo di trattenere uno sbadiglio - sono stanco; me
                  ne vado a letto. -</p>
               <p>Passiflora si mise a ridere.</p>
               <p>- Quando Cinzia tornerà dal suo breve viaggio, - soggiunse - sarà soddisfatta di
                  sentire che durante la sua assenza i miei amici disertano le sale prima della
                  mezzanotte. Ma spero sia questo il suo ultimo viaggio e che al suo ritorno
                  possiamo incominciare le pubblicazioni per le nozze.</p>
               <p>- Te l'auguro! - disse il conte porgendo la mano al marchese.</p>
               <p>Una carrozza attendeva il conte alla porta.</p>
               <p>Egli vi salì e si fece condurre verso il corso Grugliasco.</p>
               <p>Già da tre giorni Cinzia aveva preso possesso del nido delizioso in cui prima non
                  faceva che rare comparse. Ella si era fatta consegnare da Livio la chiave,
                  dicendogli che là dentro voleva essere la sola padrona e non desiderava che egli
                  ne profittasse per condurvi altre donne.</p>
               <p>Inoltre aveva voluto che Livio si recasse da Passiflora onde non dargli alcun
                  sospetto fino al giorno decisivo della loro rottura.</p>
               <p>Il conte aveva ceduto a tutte le sue volontà, tanto più che non aveva il diritto
                  di dubitare del suo amore, se la capricciosa rinunziava al marchese per lui.</p>
               <p>Egli scese dinanzi alla porticina segreta e pulsò il campanello elettrico.</p>
               <p>Un uomo che pareva un domestico comparve, facendo un inchino.</p>
               <p>- È il signor conte! Avanti, avanti! -</p>
               <p>Livio lo guardò con sorpresa: non aveva mai veduto quell'individuo.</p>
               <p>Tuttavia lo seguì senza esitare.</p>
               <p>Nell'anticamera il domestico gli tolse il soprabito, il cappello, il bastone, e
                  stava per precederlo nel salotto, quando Cinzia apparve sorridente.</p>
               <p>Salutò il conte, indi, rivolta al domestico:</p>
               <p>- Puoi andartene; non abbiamo più bisogno di nulla. Vieni, amor mio! - disse al
                  conte.</p>
               <p>Livio seguì Cinzia, che lo condusse fino ad un padiglione di lillà, posto in un
                  angolo del giardino.</p>
               <p>Il padiglione era vivamente illuminato; nel mezzo era preparata una tavola per
                  due, con piatti freddi, gelatine ed un numero abbastanza notevole di bottiglie in
                  ghiaccio.</p>
               <p>Cinzia rideva come una bambina.</p>
               <p>- Sei contento della sorpresa? - disse. - Qui godremo di un fresco delizioso e di
                  un profumo inebriante, mentre ceniamo: e saremo al tempo stesso nella più completa
                  libertà, come isolati dal mondo intero.</p>
               <p>- Sì, è bellissimo e ti ringrazio del tuo gentil pensiero! - esclamò Livio. - Ma
                  dimmi, chi è quel domestico venuto ad aprirmi?</p>
               <p>- È un cameriere della trattoria dove ho ordinato la cena: oggi ho avuto anche
                  altri uomini in casa: tappezzieri, fiorai, perchè ho voluto cambiare le
                  giardiniere e i mobili che non mi piacevano.... Mi sgriderai?</p>
               <p>- Perchè dovrei sgridarti? Ti ho dato carta bianca! Ma siedi qui; non mi hai
                  ancora dato un bacio.</p>
               <p>- Aspetta; prima vado a vedere che non ci sia più alcuno. -</p>
               <p>Fuggì, ma ritornò dopo brevi istanti e gli si gettò fra le braccia,
                  esclamando:</p>
               <p>- Siamo proprio soli.... soli.... Oh! che felicità!... -</p>
               <p>Livio se la strinse al petto con passione, ma Cinzia si svincolò.</p>
               <p>- Le sentimentalità a più tardi! - disse ridendo. - Prima ceniamo. -</p>
               <p>Al conte pareva di non averla mai vista più desiderabile.</p>
               <p>Sedette accanto a lei sopra un divano che la cortigiana aveva ivi fatto
                  trasportare.</p>
               <p>Cinzia mangiò con appetito, o mentre mangiava volle sapere da Livio che cosa gli
                  avesse detto il marchese.</p>
               <p>Livio le ripetè lo ultime frasi di lui.</p>
               <p>Cinzia rise a crepapelle.</p>
               <p>- Che imbecilli sono gli uomini! - esclamò.</p>
               <p>- Anche per me dici questo?</p>
               <p>- Perchè no? - rispose la cortigiana, alzando le spalle con aria di sfida. - Ne
                  faccio giudice te stesso. Mentre sei in possesso di una moglie bella, adorabile,
                  stai qui a spasimare per una donna, che non vale la punta del suo dito
                  mignolo.</p>
               <p>- Non dire così, nè mi parlare di mia moglie; voglio te, te sola! -</p>
               <p>Ella divenne più audace.</p>
               <p>- Sì, me l'hai già ripetuto, salvo poi, se io domani lascio definitivamente il
                  marchese per te, ad abbandonarmi dopo una settimana in mezzo ad una strada.</p>
               <p>- No, Cinzia, te lo giuro!</p>
               <p>- I tuoi giuramenti valgono poco. Che garanzia ne ho io?</p>
               <p>- Ma sarei qui, vicino a te, a supplicarti di essere mia, se non ti amassi? -</p>
               <p>Il riso di Cinzia si fece insolente.</p>
               <p>- Amarmi? - interruppe. - Questa parola in bocca tua è una bestemmia. Se la povera
                  Giulietta Lovera non ti avesse prestato fede quando le giuravi altrettanto, tu,
                  invece di farla sopprimere da quello stolido che credeva a tutte le tue menzogne,
                  l'avresti adorata; se Bianca Moreno avesse riso alle fanfaluche che le raccontavi,
                  sarebbe stata la moglie felice di un altro, e tu saresti con un impiccio di
                  meno.</p>
               <p>- Taci, Cinzia, taci! - mormorò il conte.</p>
               <p>- No, voglio che tu capisca che a me non la darai ad intendere.</p>
               <p>- Ebbene, ammetti pure che quello che provo per te non sia amore, ma un delirio
                  dei sensi; - proruppe eccitato Livio, bevendo molto vino generoso, mentre toccava
                  appena i cibi - ma è certo che ho bisogno assoluto di te, nè potrei adesso
                  lasciarti. Con te sola posso sfogarmi liberamente, dire tutto quello che
                  penso....</p>
               <p>- Cioè, quello che ti torna più comodo dire, - interruppe Cinzia - e tenermi
                  invece nascosti gli eventi più importanti della tua vita. Così mi confidasti di
                  esserti sbarazzato di Giulietta Lovera per mezzo di Fabio, ma non mi dicesti il
                  segreto che ti lega a costui, qualche grave motivo, nè mi raccontasti del famoso
                  tranello che servì a perdere Aldo e la bella Cleo, mia rivale. E vuoi che creda di
                  essere la tua prescelta? No! Più penso ai tuoi inganni, anche verso me, più mi
                  cresce il desiderio di darti un addio per sempre e ritornare dal mio vecchio
                  marchese, nel cui cuore leggo come in un libro aperto. E tu cercherai un'altra
                  amante, chè delle donne non ne mancano, quando si ha le tasche piene, benchè quel
                  denaro sia stato estorto in modo poco delicato a tua moglie.</p>
               <p>- Ma taci dunque! - gridò Livio in un impeto di collera e di passione,
                  rovesciandola sul divano. - Vuoi dunque farmi impazzire? -</p>
               <p>La cortigiana disse con la più completa calma:</p>
               <p>- E tu vuoi il mio amore, mentre mi tratti da villano? Vuoi forse strangolarmi
                  come facesti con Ilda, per violarla? -</p>
               <p>Il conte si raddrizzò con impeto.</p>
               <p>- Violarla? - ripetè. - Chi ti ha dato ad intendere tali stupide fandonie? Sì,
                  l'avrei fatto, perchè era in mia balìa, se nella stanza attigua non vi fosse stato
                  Aldo e non avessi avuto timore di essere sorpreso. Vuoi saper tutto? Te lo dirò,
                  ma devi giurarmi di non far più parola del marchese Passiflora e di lasciare
                  Torino con me. Sì, sono ricco, tu l'hai detto, e con questo denaro potremo
                  viaggiare, divertirci, godere ancora la vita!</p>
               <p>- Non mi basta.</p>
               <p>- Che vuoi ancora?</p>
               <p>- Te lo dirò poi, quando avrai parlato. Ora confessati a me.... lo voglio.... te
                  ne prego!</p>
               <p>- Maliarda! -</p>
               <p>Nel giardino il silenzio era perfetto.</p>
               <p>Il conte colmò un bicchiere di vino, e dopo averlo vuotato:</p>
               <p>- Ascoltami: - disse afferrando una mano di Cinzia - voglio contentarti, perchè tu
                  sola mi sei stata fedele anche quando t'ingannavo, ed è forse per questo che torno
                  con delirio a te, ora che non ho più altri che mi ami.</p>
               <p>- Non hai fatto la pace con tua moglie?</p>
               <p>- L'hai creduto? Ebbene, te lo giuro, Cinzia: dal giorno che Bianca trovò la tua
                  lettera, prese a odiarmi, a disprezzarmi: nè le preghiere, nè le minacce poterono
                  indurla ad amarmi ancora: sarebbe morta prima di cedermi.</p>
               <p>«Eppure un giorno mi amò! Ricordo ancora le prime felicità della nostra
                  unione.</p>
               <p>«Ma non ne parliamo più: tutto è passato; fra me e Bianca vi è un muro di
                  ghiaccio; se ella mi lascia amministrare il denaro ereditato, se vive in una
                  completa solitudine, è perchè crede forse che l'uomo da lei amato sia morto.</p>
               <p>«Ed io l'odio, quell'Aldo, e vorrei averlo non solo infamato, ma ucciso!</p>
               <p>«Sì, io tesi quel tranello a lui e ad Ilda, ma ti giuro che in quella sera non ci
                  pensavo.</p>
               <p>«Mi ero recato a casa di Ilda, o della bella Cleo, come tu la chiami, assalito da
                  un desiderio ardente di conoscere l'uomo che essa aveva preferito a me.</p>
               <p>«Aldo Pomigliano mi venne indicato come l'amante della bella Cleo.</p>
               <p>«Chi era costui? Dove prendeva il denaro per mantenere il lusso della giovane?</p>
               <p>«Il marchese Passiflora s'incaricò di spiegarmelo. Egli mi disse che l'oro con cui
                  Aldo pagava i capricci della cortigiana proveniva da mia moglie, di cui era
                  l'amante.</p>
               <p>«Nel primo impeto del furore volevo correre nella sala, schiaffeggiare il giovane,
                  ucciderlo; ma riflettendo meglio, pensai che lo scandalo sarebbe ricaduto su me, e
                  volli trovare un altro mezzo per vendicarmi.</p>
               <p>«Ed il mezzo mi si offrì quella notte stessa. - Qui il conte raccontò a Cinzia la
                  scena accaduta nella camera della bella Cleo.</p>
               <p>- Tu fosti fortunato! - esclamò Cinzia quando egli le ebbe detto tutto, e come
                  fosse fuggito dalla casa d'Ilda senza incontrare alcuno. - La fortuna è degli
                  audaci! Ora incomincio a credere che tu sia l'uomo che mi convenga.</p>
               <p>- Cinzia! - mormorò Livio appassionatamente, cercando attirarla a sè.</p>
               <p>- Un momento! - diss'ella svincolandosi. - Ancora non mi hai detto tutto. Chi è
                  dunque Fabio, il complice, che fai agire a tuo talento, che preferisce disonorarsi
                  al disonorarti?</p>
               <p>- Vuoi saperlo? Quell'uomo che ha fede in me come in Dio, è mio fratello. Siamo
                  figli della stessa madre, ma egli è nato per essere il mio schiavo, io il padrone:
                  la nostra sorte non sarà mai uguale: io potrei ucciderlo, egli mi adorerà fino
                  alla morte.</p>
               <p>- Fabio sa di questo legame che esiste fra voi?</p>
               <p>- Sarei stato uno stupido se glielo avessi rivelato! Egli porta il nome di due
                  vecchi servi di mia madre, che salvarono in tal modo l'onore della loro padrona.
                  Fabio ignorerà sempre la verità, mi adora come suo benefattore, non ha altra
                  volontà che la mia. -</p>
               <p>Cinzia gli disse lentamente:</p>
               <p>- Così, se tu dovessi sopprimere tua moglie, ti serviresti ancora di lui? -</p>
               <p>Il conte balbettò:</p>
               <p>- Sopprimere mia moglie? A che scopo? -</p>
               <p>Cinzia si mise a ridere.</p>
               <p>- E me lo domandi, mentre pretendi di amarmi? Se vuoi che io abbandoni Passiflora,
                  ricominci la vita con te, devi cercare il mezzo di sopprimere tua moglie; così,
                  liberi entrambi, ricominceremo la vita in due, non pensando più che ad adorarci.
                  Vuoi? -</p>
               <p>Si era chinata verso lui, avvolgendolo del suo profumo.</p>
               <p>Livio fu inebriato.</p>
               <p>- Sì, - rispose - fa' conto che Bianca sia già morta. Ma questa volta Fabio sarà
                  uno strumento incosciente: egli le verserà la morte in qualche bevanda, dove vi
                  sarà della polvere che io gli consegnerò come un medicinale per guarirla. Sei
                  contenta così?</p>
               <p>- Sei proprio l'uomo che io ho sempre sognato, l'unico che io possa amare! -
                  esclamò Cinzia. - Vieni, rientriamo in casa. -</p>
               <p>Essi erano spariti, lasciando accesi i lumi nel padiglione.</p>
               <p>Allora sorsero, come dalla terra, cinque uomini vestiti di nero.</p>
               <p>Uno di essi disse:</p>
               <p>- Non una parola, finchè non ci troveremo a casa mia: andiamo, è tempo. -</p>
               <p>Si diresse verso la porticina segreta; gli altri lo seguirono in silenzio.</p>
               <p>L'uomo che aveva parlato era Umberto Trani.</p>
            </div>
            <div type="chapter" n="43" xml:id="IT1901040043">
               <head>XI.</head>
               <p>Bianca ricominciava a godere della più pura felicità. Era circondata da persone
                  fedeli, che tutto mettevano in opera perchè dimenticasse i suoi dolori.</p>
               <p>Aveva tanto bisogno di essere consolata. I sonatori ambulanti vennero alloggiati
                  nella villa, e Fabio diede ordine che si avesse per essi ogni riguardo.</p>
               <p>Milia si avvide con sorpresa che il servo Martino si era molto interessato di quei
                  girovaghi, ed aveva permesso che la piccola Gina dormisse nella stanza stessa
                  della contessa.</p>
               <p>Ciò era molto strano. Ed il conte non compariva. Che voleva dir ciò?</p>
               <p>Fabio si era di nuovo assentato, ed al suo ritorno, dopo un lungo e segreto
                  colloquio con la contessa, aveva licenziato alcuni domestici, mettendo ai loro
                  posti Aldo e le sue compagne.</p>
               <p>Milia incominciava ad avere qualche sospetto.</p>
               <p>Di mano in mano che Bianca ricuperava le forze e la salute, le sue passeggiate nel
                  parco si allungavano sempre più e si faceva spesso accompagnare dalle nuove
                  cameriere, dal nuovo domestico.</p>
               <p>Ciò inasprì Milia, quantunque la contessa le avesse detto con molta dolcezza:</p>
               <p>- Tu non devi stancarti. Io sto benissimo, non ho più bisogno d'appoggio e sono
                  sorvegliata lo stesso. La piccina mi tiene per mano e mi aiuta a cogliere i fiori:
                  non desidero altro.</p>
               <p>- Ma io vorrei sapere se il conte è poi proprio contento che vi teniate attorno
                  della gente, che egli non conosce! - rispose Milia.</p>
               <p>La contessa aggrottò lo sopracciglia.</p>
               <p>- Qui adesso la padrona sono io: - soggiunse - quando tornerà mio marito, agirà
                  come egli crede. E tu sei abbastanza saggia ed onesta per comprendermi. -</p>
               <p>Milia però non era persuasa e si ripromise di sorvegliare, intuendo che tutti quei
                  cambiamenti di persone nascondevano qualche segreto che il conte ignorava.</p>
               <p>Una sera che la contessa, rientrata in camera con la piccina, aveva fatto chiamare
                  Aldo, che aveva assunto il nomignolo di <emph rend="italic">Cantor</emph>, appunto
                  perchè cantava sempre qualche romanza accompagnandosi con la chitarra, Milia vide
                  scendere furtivamente nel parco Martino con la più giovane della compagnia, la
                     <emph rend="italic">Moretta</emph>, come la chiamavano.</p>
               <p>La vedova intuì un intrigo amoroso.</p>
               <p>- Se scopro qualche cosa, questa volta ne avverto il conte, dovessi recarmi a
                  Torino! - pensò. - Tutti questi pasticci mi sanno di marcio; sono certa che il
                  padrone ignora tutto e Martino gli ruba il salario. -</p>
               <p>Si era tolta le scarpe, e seguì guardinga la coppia che non s'era accorta di
                  lei.</p>
               <p>Fabio camminava accanto ad Ilda, senza parlare.</p>
               <p>La coppia camminò ancora un pezzo, quindi sedette sopra un sedile all'ombra di
                  alcune piante.</p>
               <p>Milia, strisciando leggermente, giunse a poca distanza da loro e tese avidamente
                  gli orecchi.</p>
               <p>- Ilda, - disse dolcemente Fabio con una voce che la vedova non avrebbe
                  riconosciuta se non avesse saputo da chi veniva - ho voluto parlarti ancora prima
                  di partire.</p>
               <p>- Il conte ti ha proprio chiamato?</p>
               <p>- Sì, egli mi dice che non può in questo momento lasciar Torino ed ha urgente
                  necessità di vedermi: puoi immaginarti ciò che vuole da me.</p>
               <p>- Dunque, non è sazio d'infamie, non ha pietà di una povera martire che chiede
                  solo di essere lasciata tranquilla? Non gli basta il denaro di lei: ne vuole la
                  vita! Nè il suo cuore si è mosso un solo istante a pietà per te, e cerca ora di
                  nuovo la tua mano per versare la morte alla sua vittima? E tu puoi ancora
                  resistere di fronte a lui?</p>
               <p>- È necessario, Ilda, se vogliamo salvare la contessa, - disse lentamente Fabio. -
                  Non temere: questa volta lui cadrà in trappola, ed io, suo fratello, sarò il suo
                  giudice! Ilda, ho voluto vederti, perchè tu sei forte, e nessuno più di te può
                  vegliare perchè alla povera donna nulla trapeli di quanto si trama attorno a lei.
                  Le ho taciuta l'ultima parte della confessione del conte per timore di colpirla
                  mortalmente: l'ho detto a te, perchè conosco la tua energia e so che non mi
                  tradirai. E poi, adesso che tu mi hai perdonato, sento in me un coraggio che non
                  ebbi mai, affronterò tutto. -</p>
               <p>La voce di Ilda si fece commossa.</p>
               <p>- Fui violenta e dura con te. - esclamò - ma avevo sofferto tanto!</p>
               <p>- Oh! mia Ilda!... -</p>
               <p>Stettero un momento silenziosi, tenendosi per mano.</p>
               <p>- Fabio, - disse ad un tratto Ilda - io vorrei chiederti un'altra cosa.</p>
               <p>- Parla, mia cara!</p>
               <p>- Dobbiamo fidarci di Milia, quella vedova che il conte ha messo al fianco della
                  moglie? Ho sorpreso certi suoi sguardi che mi hanno dato da pensare. Ella sospetta
                  di noi.</p>
               <p>- Milia - rispose gravemente Fabio - è una buona creatura, che serba riconoscenza
                  al conte per averla salvata dalla miseria e non immagina certo di servire essa
                  pure d'istrumento cieco ai voleri di un briccone. Essa può diventare pericolosa
                  per noi non essendo a parte della verità. Per cui fa duopo allontanarla.</p>
               <p>- No, non mi allontanate, non mi allontanate; io sarò dei vostri, se è vero che il
                  conte è un uomo cattivo! - esclamò Milia, non potendo contenersi, sorgendo ad un
                  tratto dinanzi alla coppia sbalordita.</p>
               <p>- Sciagurata! Avevamo dunque ragione di dubitare di voi! - proruppe Fabio
                  alzandosi con impeto. - Dove vi eravate nascosta? Che avete sentito?</p>
               <p>- Tutto.... - balbettò la vedova con voce appena intelligibile - ma ve lo
                  giuro.... è stato a fin di bene....</p>
               <p>- Non vi crediamo, - interruppe Ilda - perchè, se così fosse, avreste interrogato
                  lealmente il mio compagno o la contessa.... No, non possiamo fidarci di voi! -</p>
               <p>Milia ebbe una scossa nervosa.</p>
               <p>- Se io fossi una donna disonesta, se io volessi tradirvi, - disse - non vi
                  chiederei di rimanere qui: mi sarei recata a Torino per avvertire il conte del
                  tradimento che si prepara per lui. -</p>
               <p>Fabio ed Ilda si consultarono con un rapido sguardo, poi la giovane disse:</p>
               <p>- Ebbene, vogliamo prestarvi fede, ma se vorreste tradirci, non vi mancherebbe la
                  punizione.</p>
               <p>- Sono sicura che non me la meriterò mai.</p>
               <p>- Ecco allora ciò che esigo da voi: - disse Fabio - fingerete colla contessa
                  d'ignorare che essa corre un pericolo. Durante la mia assenza fate in modo che
                  nessun estraneo l'avvicini ed entri nella villa. Se io tornassi in compagnia del
                  conte, non parlate delle persone che ho accolte.</p>
               <p>- Il conte non verrà che quando sarà finito tutto, - interruppe Ilda - cioè,
                  quando l'avvertiremo che la contessa non è più. -</p>
               <p>Milia soffocò un grido.</p>
               <p>- Mio Dio, credete proprio che il conte voglia farla sopprimere?</p>
               <p>- Sì; - rispose Fabio - ma Dio vuole altresì che la buona signora abbia intorno
                  cuori devoti, persone che sapranno dare la propria vita per salvare la sua....</p>
               <p>- Io per la prima, - esclamò con slancio sincero Milia - verserei a goccia a
                  goccia tutto il mio sangue per lei!</p>
               <p>- Vi credo. - disse Ilda stendendole la mano.</p>
               <p>Ritornarono in casa.</p>
               <p>La mattina seguente la posta recava una lettera di Livio alla contessa.</p>
               <p>Il conte le scriveva:</p>
               <quote>
                  <l>«Mia adorata Bianca,</l>
                  <l>«Dal mio e tuo fidato servo Martino ho saputo che tu vai migliorando, e puoi
                     figurarti se ciò mi rallegra, mi fa benedire di essermi allontanato per qualche
                     tempo da te: così al mio ritorno ritroverò la mia Bianca di una volta e
                     ricominceremo insieme una vita nuova.</l>
                  <l>«Però io rimango ancora per qualche settimana assente, farò un piccolo viaggio;
                     ma siccome voglio mostrarti che non ti dimentico ti manderò per Fabio una
                     cassettina, in cui troverai diversi oggetti per te, che potranno ricrearti
                     nella tua solitudine e farti ricordare chi ti adora sempre.</l>
                  <l>«Tuo aff.mo marito Livio.»</l>
               </quote>
               <p>Fabio, partito la mattina, tornò infatti la sera portando la cassettina datagli
                  dal conte per la moglie.</p>
               <p>Quella cassettina conteneva gingilli giapponesi, scatole d'argento piene di
                  confetti, boccettine di profumo ed una fiala di vetro azzurro, su cui ora
                  stampato: «Elixir miracoloso di lunga vita per ridonare le forze, ringiovanire la
                  mente, eccitare l'appetito.»</p>
               <p>- Il conte mi ha raccomandato questo elixir, - disse Fabio a Bianca. - Egli mi ha
                  detto di versarne alcune gocce ogni sera nella limonata che prendete prima di
                  andare a letto, ed ha aggiunto che in pochi giorni sarete guarita. -</p>
               <p>Un tremito assalì Bianca: un presentimento le attraversò lo spirito.</p>
               <p>- Questa fiala contiene del veleno! - esclamò.</p>
               <p>Fabio rimase calmo.</p>
               <p>- Io non lo so, contessa: - rispose - vi ripeto le parole e l'ordine datomi da
                  vostro marito. Ma dal canto mio vi dico: conservate questa fiala, nascondetela
                  fino al momento in cui vi dirò di adoperarla: tenendola nascosta, vedrete che
                  compirà il miracolo di prolungare a voi la vita ed accorciarla a chi ve l'ha
                  mandata. E giacchè siamo qui uniti, aggiungo: l'ora della giustizia è sonata!
                  -</p>
            </div>
         </div>
         <div type="group" n="5" xml:id="IT190105">
            <head>PARTE QUINTA</head>
            <head>Il castigo del colpevole.</head>
            <div type="chapter" n="44" xml:id="IT1901050044">
               <head>I.</head>
               <p>Erano le due di notte.</p>
               <p>Il conte Livio Rossano usciva dalla casa di Passiflora, dove aveva vuotato il suo
                  portafogli, perchè la sorte gli era stata sfavorevole.</p>
               <p>Egli era di cattivissimo umore, mentre tornava a piedi all'albergo.</p>
               <p>Cinzia, dopo avere stretto un patto segreto con lui, era partita da Torino,
                  ingiungendogli di rimaner lì per non dare sospetti, fino a che l'ostacolo che
                  impediva la loro unione fosse stato tolto di mezzo per sempre. La cortigiana gli
                  aveva bensì promesso di scrivergli, ma ancora non si era fatta viva, nè da Fabio
                  aveva avuto alcuna nuova sul risultato del miracoloso elixir, che doveva compiere
                  la <emph rend="italic">guarigione</emph> della contessa.</p>
               <p>Ciò lo rendeva nervosissimo, inquieto.</p>
               <p>Quella notte il cielo era oscuro, piovigginoso: nelle strade buie, deserte, tutto
                  ora triste, silenzioso.</p>
               <p>Livio era giunto all'angolo di una strada deserta, allorchè un uomo di alta
                  statura gli si fece dinanzi, balbettando con voce commossa:</p>
               <p>- Ho bisogno di parlarvi, signor conte! -</p>
               <p>Livio fece istintivamente un passo indietro.</p>
               <p>- Parlarmi a quest'ora? - esclamò. - Che cosa volete? Io non vi conosco.</p>
               <p>- Mi farò conoscere, conte. - interruppe l'altro togliendosi il cappello e
                  mostrando un volto pallido, patito, con grand'occhi luccicanti, coronato da
                  capelli bianchi come la neve. - Guardatemi bene. Io sono un uomo onesto, non vi ho
                  mai fatto del male, ma voi mi condannaste ad una vita d'inferno, non pensando che
                  io potessi un momento o l'altro cogliervi a vostra volta. -</p>
               <p>Livio l'osservava con stupore, non conoscendo affatto quei lineamenti.</p>
               <p>- Io credo, signore, - gli disse - che i fumi del vino vi abbiano dato al
                  cervello, perchè più vi guardo, meno mi ricordo di avervi già veduto.</p>
               <p>- Il mio volto non vi è certo familiare, ma io non sono ubriaco nè pazzo, conte;
                  se non mi conoscete di figura, mi conoscete di nome: sono Guglielmo Rivalta, il
                  cognato di Aldo Pomigliano.</p>
               <p>- Ah! - esclamò il conte, lieto di trovare qualcuno su cui sfogare i suoi nervi. -
                  Capisco! Siete il galantuomo che aiutava lo studente galante a mangiare i denari
                  di mia moglie.</p>
               <p>- Vile, miserabile! - urlò Guglielmo facendo l'atto di gettarsi su lui.</p>
               <p>Ma il conte aveva fatto un salto indietro, e con un rapido mulinello, girando il
                  bastoncino, ne lasciò cadere il pomo di piombo sul capo scoperto dello sventurato
                  che cadde di peso al suolo.</p>
               <p>Livio non stette ad osservare se fosse ferito o morto: nessuno aveva assistito a
                  quella rapida scena, onde si allontanò lestamente, fischiando un'aria di
                  operetta.</p>
               <p>L'avventura gli aveva calmato i nervi.</p>
               <p>Intanto Guglielmo, che per il colpo perdeva sangue dal capo, sotto la pioggia
                  incominciava a rinvenire, quando sentì alcune voci che dicevano:</p>
               <p>- È ubriaco!</p>
               <p>- No, è ferito!</p>
               <p>- Bisogna trasportarlo all'ospedale!</p>
               <p>- Aspettate che cerchi alla meglio di fermargli il sangue! -</p>
               <p>Sotto la pressione della mano che gli fasciava il capo con un fazzoletto,
                  Guglielmo si riebbe e disse:</p>
               <p>- Non è nulla, credo di potere alzarmi e andare a casa. -</p>
               <p>Gli uomini che si erano presi cura di lui, erano dei bravi operai, che a quell'ora
                  già si recavano al lavoro.</p>
               <p>Essi si mostrarono lieti, sentendo che il ferito parlava.</p>
               <p>- Aspettate, signore, vi sosterremo e vi accompagneremo fino a casa.</p>
               <p>- Vi ringrazio, vi ringrazio mille volte! - disse Guglielmo. - Ma posso andar
                  solo. Ho avuto uno svenimento, e nel cadere mi sono ferito. Ma ora sto bene. -</p>
               <p>E salutati gli operai si allontanò.</p>
               <p>Guglielmo Rivalta aveva preso alloggio nella casa stessa dove era stata
                  assassinata la povera Giulietta, e non avrebbe neppure egli saputo dire il perchè.
                  Nel casamento avevano dimenticato il dramma accaduto. La soffitta abitata un
                  giorno da Giulietta, quindi da Ilda, era stata presa in affitto da un venditore
                  ambulante che vi depositava la sua merce.</p>
               <p>Guglielmo Rivalta aveva affittato una camera all'ultimo piano, qualificandosi
                  sensale. Appena si trovò nella sua cameretta, Guglielmo si sfasciò la testa: il
                  sangue non colava più. Egli empì una catinella d'acqua, si lavò, poi, fasciatosi
                  di nuovo, si stese vestito sul letto, a meditare.</p>
               <p>Egli era sparito da Ivrea senza lasciar detto dove si recasse, perchè nessuno
                  potesse dubitare dell'idea che si era messa in mente.</p>
               <p>Guglielmo voleva provocare il conte, costringerlo a battersi con lui, ucciderlo
                  per vendicare tutte le vittime del miserabile e soprattutto il suo povero cognato,
                  la sua adorata Severina e sè stesso.</p>
               <p>Il signor Rivalta era un valentissimo schermitore, per cui era sicuro del fatto
                  suo, nè gli sorgeva neppure il pensiero che in un duello potesse esser vinto.</p>
               <p>Aveva cercato a lungo il conte e l'aveva ritrovato per esserne quasi aggredito in
                  quel modo!</p>
               <p>Guglielmo digrignò i denti, si morse le dita. Il suo odio contro Livio si
                  esasperava.</p>
               <p>Vendicarsi, vendicare Severina, Aldo e tutti gl'innocenti! Ciò diventava un vero
                  fanatismo nella mente di Guglielmo.</p>
               <p>Il giorno dopo uscì di casa e si diresse senz'altro verso l'albergo, dove sapeva
                  che il conte alloggiava, per averlo già pedinato.</p>
               <p>- Si potrebbe parlare col conte Livio Rossano? - chiese gentilmente Guglielmo al
                  segretario dell'albergo.</p>
               <p>- Il conte è partito per la sua villa di Moncalieri, - rispose. - Ha ricevuto un
                  telegramma che lo chiamava colà: sembra che la contessa si sia improvvisamente
                  aggravata. -</p>
               <p>Guglielmo si sentì venir freddo.</p>
               <p>- Stava male, la contessa?</p>
               <p>- Oh! da molto tempo non si muove più dalla villa: il conte non teneva neppur più
                  casa a Torino; venendo qui per i suoi interessi, si tratteneva nel nostro
                  albergo.</p>
               <p>- Lo so, e mi dispiace della nuova che mi dà; gli scriverò. -</p>
               <p>Allontanandosi, agitava nella sua mente terribili idee.</p>
               <p>- Anche lei, anche lei!... Ah! questo pone il colmo a tutte le sue iniquità. Ma
                  sarà l'ultima, lo giuro! -</p>
               <p>Guglielmo salì in tranvai per recarsi a casa. Si mise nelle tasche della giacca
                  una rivoltella carica a sei colpi, un paio di fazzoletti, il portafogli.</p>
               <p>Guglielmo non sapeva dove si trovasse la villa del conte, ma era sicuro che,
                  giunto a Moncalieri, tutti gliel'avrebbero indicata.</p>
               <p>Era di domenica. Il signor Rivalta prese il tranvai che partiva almeno un'ora
                  prima del treno, e arrivato a destinazione si fece indicare da un trattore la
                  villa del conte. Era distante: un'ora di cammino; ma Guglielmo non si
                  sgomentò.</p>
               <p>Giunto nei pressi della villa, si fermò e sedette.</p>
               <p>Come entrare là dentro?</p>
               <p>- Che stupido! - disse a un tratto. - Se la contessa è aggravata andrà bene il
                  medico a curarla, le si chiamerà anche il prete. Ebbene, per mezzo di questi, io
                  entrerò nella villa. -</p>
               <p>E soddisfatto della sua idea, si rialzò e camminò gesticolando, minacciando un
                  fantasma invisibile.</p>
            </div>
            <div type="chapter" n="45" xml:id="IT1901050045">
               <head>II.</head>
               <p>Cinzia non aveva lasciato Torino, ma compiuta la sua parte con Livio si era
                  rifugiata di nuovo in casa del marchese Passiflora.</p>
               <p>Fu però assai sorpresa di non trovare nel gentiluomo quell'accoglienza che si
                  aspettava per essere riuscita a smascherare il conte in faccia a coloro che lo
                  volevano nelle mani.</p>
               <p>- Non sei contento di me? - gli chiese con audacia. - Bada che io ritorno da Livio
                  e non gli nascondo che la mia è stata solo una commedia per perderlo.</p>
               <p>- Tu non andrai, - disse freddamente il marchese - se hai cara la tua vita:
                  intanto non uscirai dalla tua camera, perchè se tu lo tentassi ti ucciderei! -</p>
               <p>Cinzia si morse a sangue le labbra.</p>
               <p>- A che giuoco giochiamo, vecchio mio? - esclamò. - Non sei tu forse che per il
                  primo mi hai spinta a vendermi ai nemici del conte, non sei tu che mi hai
                  allettata dicendomi che, compiuta un'impresa che avrebbe liberata la società di un
                  birbante, mi avresti dato il tuo nome?</p>
               <p>- È verissimo.</p>
               <p>- E allora, perchè adesso sembri minacciarmi, invece di stendermi le braccia come
                  meritavo?</p>
               <p>- Il perchè lo saprai tra qualche giorno. Adesso, ti ripeto, sei mia prigioniera.
                  Tu hai detto al conte che partivi per un viaggio, e deve crederlo.</p>
               <p>- E se io non accettassi la tua condizione?</p>
               <p>- Non discutiamo. Se tu tentassi di uscire dalla tua camera, ti farei saltare le
                  cervella, salvo poi a fare altrettanto con le mie. Guarda! -</p>
               <p>Le mostrò una rivoltella che teneva in tasca, ed aggiunse in tono più mite:</p>
               <p>- Del resto, non è che una prigionia di pochi giorni, non ti mancherà nulla e ti
                  servirò io stesso da carceriere. -</p>
               <p>Cinzia non replicò, ma provava una rabbia profonda, mista ad un'angoscia orribile
                  per qualche cosa d'impreveduto, che non poteva definire.</p>
               <p>- È questa dunque la ricompensa per averti servito con tanto zelo? Senza di me,
                  non avresti mai avuto il conte nelle mani.</p>
               <p>- Questo è vero, - rispose con calma il marchese. - E senza di lui non t'avrei
                  così bene conosciuta come ora ti conosco. -</p>
               <p>Cinzia fu chiusa nella sua camera, ed il marchese, acceso un sigaro, si ritirò nel
                  suo salotto, dove si mise a fumare nervosamente, camminando in su e in giù,
                  gesticolando.</p>
               <p>Il marchese Passiflora, come sappiamo, aveva commesso un giorno una viltà, facendo
                  ritirare dalla posta lettere dirette alla contessa, lettere che la condannavano,
                  benchè pura ed innocente, scoprendo al conte il legame fra Aldo e la contessa.</p>
               <p>Inoltre Passiflora, trovatosi solo, senza affetti, si ora dedicato a Cinzia, che
                  gli pareva creatura fatta proprio per lui.</p>
               <p>Col proporle di vivere insieme, il marchese aveva avuto lo scopo di conoscerla
                  meglio, e la maliarda aveva saputo agire in modo, che egli si era innamorato di
                  lei fino a sentire il bisogno di darle il suo nome, onde rialzarla ai propri occhi
                  ed a quelli degli altri.</p>
               <p>E quando il Trani, rimasto suo amico, gli propose di servirsi di Cinzia per
                  indurre il conte a confessione, il marchese dapprima rifiutò. Non era bastato a
                  Livio di togliergli Bianca, e gli toglierebbe ora anche la sola compagna che gli
                  abbisognava?</p>
               <p>Ed in uno sfogo di passione, di gelosia, disse al magistrato:</p>
               <p>- Cedergli Cinzia? Mai, mai! -</p>
               <p>Il Trani guardò l'amico con commiserazione, gli prese una mano, che tenne stretta
                  nella sua.</p>
               <p>- Tu commettesti un giorno un'azione indegna dl te, - disse - ma puoi ancora
                  ripararla, perchè in fondo sei un gentiluomo onesto, nè vorrai macchiare il tuo
                  onore per una donna indegna di te.</p>
               <p>- Tu calunni Cinzia! - gridò il marchese.</p>
               <p>- Ti proverò che ella si ride di te, che se l'intende di nuovo con Livio, - disse
                  il Trani.</p>
               <p>Un fiotto di sangue salì al cervello di Passiflora, gli imporporò il viso.</p>
               <p>- È falso...., è falso!...</p>
               <p>- È la verità, e, per quanto possa offenderti, non voglio nascondertela. Tu
                  credevi di prendere una rivincita sul conte, prendendogli la donna che fu sua
                  amante. Orbene, il domani stesso, i due si ritrovarono insieme. Nel rivedersi,
                  sentirono risvegliarsi con nuova forza gli istinti bestiali di una volta; ma
                  siccome Cinzia teme di perderti, finge un profondo disprezzo pel conte. -</p>
               <p>Passiflora strinse i pugni.</p>
               <p>- Se ne fossi certo! - esclamò.</p>
               <p>- Che faresti? Vorresti imbrattare la tua mano di gentiluomo per un sgualdrina?
                  Lascia quella parte al conte, che oramai ha perduto ogni senso di onore, e se ti
                  resta ancora un atomo di affetto per la sventurata contessa che tu stesso
                  contribuisti a calunniare, aiutaci a salvarla, a toglierla dalle mani del suo
                  carnefice. -</p>
               <p>Non invano il magistrato aveva fatto appello all'onore del marchese. Tutti gli
                  istinti cavallereschi si risollevarono ad un tratto in lui, lo fecero ridiventare
                  padrone di sè stesso.</p>
               <p>Egli stese la mano ad Umberto.</p>
               <p>- Ebbene, sarò con te: spiegami quale sia il tuo progetto! -</p>
               <p>Umberto glielo disse. Passiflora ascoltò dapprima attentamente, poi ad un tratto
                  interruppe:</p>
               <p>- Ma se tu affermi che Cinzia è d'accordo con Livio, non accetterà di
                  tradirlo.</p>
               <p>- Lo farà; tu non conosci ancora bene quella donna: ella è venale e non vuol
                  perderti. Tutti i giorni non le si offre l'occasione di divenire marchesa
                  autentica. Io le farò la proposta, e vedrai che l'accoglierà con entusiasmo.
                  Intanto domani la farò chiamare nel mio gabinetto, fingendo di volerle parlare da
                  sola; tu sarai ad ascoltare.</p>
               <p>- Accetto, accetto e ti ringrazio! -</p>
               <p>Passiflora rimase così persuaso della perfidia e leggerezza di Cinzia.</p>
               <p>Quando il magistrato le propose di sedurre novamente il conte per fargli
                  confessare i suoi delitti, Cinzia simulò scrupoli di delicatezza, disse che non si
                  sarebbe mai prestata a simile commedia.</p>
               <p>Ma quando Umberto le dimostrò che egli non ignorava i misteriosi convegni di lei
                  col conte nel nido del corso Grugliasco, Cinzia, spaventata, non potendo negare,
                  balbettò con accento soffocato:</p>
               <p>- È vero, non ho saputo sottrarmi al fascino che mi attira verso Livio; ma, per
                  pietà, non mi perdete con Passiflora: che egli nulla venga a sapere, ed io vi
                  servirò in tutto quello che volete!</p>
               <p>- Il marchese stesso desidera di smascherare il conte, e dietro mia preghiera
                  acconsente che voi l'attiriate nel tranello che io ho ideato: dalla mia bocca
                  Passiflora non saprà nulla; ma guai a voi se ci tradirete col conte! -</p>
               <p>Cinzia aveva ripresa la sua audacia.</p>
               <p>- Potete fidarvi di me: ambisco troppo a divenire una marchesa autentica. -</p>
               <p>Passiflora ebbe il coraggio di non muoversi, di non tradire la sua presenza con un
                  solo movimento; ma appena Cinzia fu partita, si slanciò presso l'amico
                  esclamando:</p>
               <p>- Tu avevi ragione, io tenevo una benda sugli occhi per quella sgualdrina; ma ora
                  è caduta e non macchierò il mio stemma per una tale femmina, come pure desidero
                  rialzarmi agli occhi della contessa per ottenere un giorno il suo perdono. -</p>
               <p>Il marchese sentiva ormai troppa vergogna per quello che aveva fatto, ed avrebbe
                  dato metà del suo sangue per rimediarvi.</p>
               <p>Cinzia non sapeva che la notte della confessione di Livio, anche Passiflora era
                  fra coloro che ascoltavano. Il Trani l'aveva introdotto nella villa sotto un
                  travestimento facendolo passare per un suo fidato agente, ed il marchese si era
                  allontanato dopo gli altri, in preda ad un disgusto orribile per quella coppia
                  colpevole, assalito da uno spasimo angoscioso nel sentire con quanta freddezza il
                  conte accettava di sbarazzarsi della moglie.</p>
               <p>Allorchè Cinzia era ritornata a lui, fingendo con Livio di partire finchè tutto
                  fosse finito, il marchese, ritenendo pericoloso che il conte sospettasse la
                  presenza della cortigiana nella sua casa, e soprattutto perchè nessun ostacolo
                  sorgesse ad impedire quanto il Trani aveva combinato, pensò di tenervela
                  rinchiusa.</p>
               <p>Cinzia, prigioniera da due giorni, incominciava a trovare la cosa singolare, e si
                  pentiva di aver preferito il marchese al conte, dal momento che questi, una volta
                  libero di sua moglie, si dava completamente in sua balia.</p>
               <p>Dopo una settimana passata in alternative di speranze e timori, Cinzia non ne potè
                  più.</p>
               <p>Ella voleva ad ogni costo uscire dalla sua reclusione.</p>
               <p>Picchiò, risoluta, all'uscio, decisa a farne saltare in aria la serratura od a
                  chiedere aiuto dalla finestra se il marchese non compariva.</p>
               <p>Ma al primo clamore Passiflora accorse.</p>
               <p>- Che c'è? - chiese, - Che vuol dire un tal chiasso?</p>
               <p>- Vuol dire che sono stanca di rimanere qui! - esclamò Cinzia con accento
                  rabbioso.</p>
               <p>- Se tu avessi avuto pazienza, questa sera stessa ti avrei liberata, - risposo
                  Passiflora. - Ma non importa: sarà forse meglio anticipare, perchè è giunto il
                  momento di una spiegazione importante fra noi. -</p>
               <p>Cinzia ristette indecisa, turbata, e senza rispondere si mise a sedere.</p>
               <p>Passiflora fece altrettanto e, senza alcun preambolo:</p>
               <p>- Sai dove si trova in questo momento il tuo amante? - chiese.</p>
               <p>Cinzia sussultò.</p>
               <p>- Il mio amante? - ripetè. - Vuoi forse parlare del conte? Vuoi prenderti giuoco
                  di me? Sai bene che mi sono sacrificata a ritornare con lui per alcuni giorni onde
                  compiacere te ed il tuo amico Trani. -</p>
               <p>Passiflora lasciò sfuggire una lugubre risata.</p>
               <p>- Ed i tuoi ritrovi anteriori erano pure fatti per compiacermi? -</p>
               <p>Cinzia si morse le labbra, ma non chinò per questo gli occhi.</p>
               <p>- Il tuo amico mi ha calunniata!</p>
               <p>- Lui? Egli non ha aperto bocca sul conto tuo: tu stessa ne parlasti trovandoti
                  nel suo gabinetto, senza pensare che altri poteva ascoltarti.</p>
               <p>- Ebbene, se fosse vero? Forse che non vi ho dato il conte nelle mani, non vi ho
                  serviti lealmente, mentre potevo tradirvi ed essere a quest'ora molto lungi di qui
                  con lui?...</p>
               <p>- Ne convengo: tu hai mantenuto i tuoi patti e meriti una ricompensa. Per cui,
                  invece di consegnarti alle guardie come complice del conte, ti condurrò io stesso
                  fino a Genova, ti metterò a bordo di un bastimento che ti condurrà lontana
                  dall'Italia....</p>
               <p>- Siete pazzo! - interruppe Cinzia. - Non partirò!</p>
               <p>- Preferisci dunque la prigione alla libertà? Perchè, se tu rimani, sarai
                  denunziata per aver preso parte all'assassinio di Giulietta Lovera, conoscendo
                  fino da allora quello ed altri intrighi orditi dal conte, e di avere ultimamente
                  istigato il conte a sbarazzarsi di sua moglie.</p>
               <p>- Non è vero! - gridò Cinzia.</p>
               <p>- Cinque testimoni, persone onorate, attesteranno come tu sola abbia spinto il
                  conte Rossano a sbarazzarsi con un delitto di sua moglie. -</p>
               <p>Cinzia, còlta al laccio, gettò un grido di rabbia e disse:</p>
               <p>- Siete una massa di vigliacchi! -</p>
               <p>Il marchese, livido, trasse di tasca la rivoltella.</p>
               <p>Allora la sciagurata si vide perduta, e folle di terrore si gettò ai piedi del
                  marchese.</p>
               <p>- Perdonami!... Perdonami!... Non mi uccidere!... Partirò. Farò quello che vorrai!
                  -</p>
               <p>Gli occhi del marchese brillarono di una gioia sinistra.</p>
               <p>Nascose lentamente la rivoltella e trasse di tasca un foglio in cui era scritto
                  che Cinzia si obbligava ad obbedirlo.</p>
               <p>- Ebbene, firma! - le disse.</p>
               <p>Cinzia obbedì.</p>
               <p>- Eccomi in tua balìa! - disse poi. - Non avrei mai pensato, il giorno in cui mi
                  giuravi di amarmi, che tutto sarebbe finito così! -</p>
               <p>Ella lo fissava cogli occhi umidi di lacrime, e Passiflora, temendo di cederle,
                  lasciò quella camera per andare a rinchiudersi nella propria.</p>
               <p>Gli occorrevano alcune ore per ricuperare tutta la sua fermezza onde giungere alla
                  fine del suo compito.</p>
               <p>Ma quando ritornò da Cinzia, trovò la camera vuota. Aveva dimenticato di
                  rinchiuderla, e la cortigiana ne aveva profittato per svignarsela.</p>
               <p>Passiflora si sfogò in invettive, quindi finì col calmarsi.</p>
               <p>Doveva avvertire Umberto di quella fuga? Sì, era necessario.</p>
               <p>E senz'altro, il marchese si recò dal cavaliere Trani per avvertirlo di quanto
                  accadeva.</p>
               <p>Ma il magistrato aveva egli pure lasciato Torino.</p>
            </div>
            <div type="chapter" n="46" xml:id="IT1901050046">
               <head>III.</head>
               <p>Nonostante tutto il suo cinismo, allorchè il conte Rossano ricevette il telegramma
                  di Fabio che diceva: «Contessa improvvisamente aggravata, si teme catastrofe, urge
                  vostra presenza», un livido pallore si stese sul suo volto.</p>
               <p>Egli partì subito; ma era molto turbato.</p>
               <p>A Moncalieri fece attaccare un calesse che avrebbe guidato egli stesso.</p>
               <p>Livio non desiderava che alcuno turbasse le sue riflessioni di quell'ora.</p>
               <p>Egli voleva formarsi tutto un piano prima di giungere alla villa. Tutti, compreso
                  Fabio, dovevano credere al suo dolore, al suo strazio per la fine immatura di
                  Bianca.</p>
               <p>Ad un tratto sussultò. La morte di Bianca lo lasciava padrone interamente del
                  patrimonio di lei? Non poteva Bianca aver fatto testamento a favore di altri,
                  lasciando a lui la sola legittima? Perchè non aveva pensato prima a tutto ciò? Era
                  stato pazzo, imprudente!</p>
               <p>- Purchè arrivi in tempo a rimediarvi! - mormorava fra i denti. - Sono stato così
                  pazzo da cercare di toglierla dal mondo prima di aver sistemati i miei interessi.
                  -</p>
               <p>Il conte sferzava adesso il cavallo per giungere più presto. Bisognava ad ogni
                  costo che Bianca testasse a suo favore.</p>
               <p>Eccitato da quel pensiero, il conte proseguiva a frustare.</p>
               <p>Era giunto ad un sentiero, le cui pietre ruzzolavano sotto i passi del
                  cavallo.</p>
               <p>Livio scese e condusse a mano l'animale.</p>
               <p>Egli fremeva d'impazienza.</p>
               <p>Finalmente giunse al cancello della villa: silenzio perfetto. Livio tirò con
                  violenza il campanello.</p>
               <p>Il giardiniere corse ad aprire. Il conte gli domandò:</p>
               <p>- Ebbene, Lorenzo? La contessa è dunque peggiorata?</p>
               <p>- Oh! signore.... non avrò mai il coraggio di dirglielo.... no.... no!... -
                  esclamò il giardiniere.</p>
               <p>E ruppe in pianto.</p>
               <p>Livio divenne livido.</p>
               <p>- Parla.... lo voglio.... - balbettò con accento soffocato - la contessa.... mia
                  moglie? -</p>
               <p>Lorenzo rispose con voce rotta:</p>
               <p>- E spirata.... questa mattina. -</p>
               <p>Un urlo, che parve avere squarciato il cuore del conte, sfuggì dalle sue
                  labbra.</p>
               <p>- Morta!... Morta!... No! Dimmi che non è vero!...</p>
               <p>- Ahimè, signore.... se potessi farla rivivere, darei con piacere tutto il mio
                  sangue! -</p>
               <p>Livio sembrò assalito da una specie di furore e corse verso la villa.</p>
               <p>Nel vestibolo vide alcuni domestici che l'osservavano, pallidi e inquieti. E ad un
                  tratto gli si fece incontro Fabio, pallidissimo, ma calmo.</p>
               <p>- Perdonatemi, signor conte, - disse con voce commossa - se non sono venuto alla
                  stazione; ma urgeva la mia presenza qui. Non so se ho fatto male, ma ho dato
                  ordine che non fosse ancora avvertito alcuno della morte della contessa.</p>
               <p>- Hai fatto benissimo; - rispose a voce alta il conte, perchè tutti lo
                  intendessero - fino a domani, proibisco a chiunque di parlarne..... Oh! mia
                  Bianca, mia povera, amata Bianca! -</p>
               <p>Ruppe in singhiozzi e si afferrò al braccio di Fabio per sostenersi.</p>
               <p>- Coraggio, signor conte! - disse questi dolcemente. - Nessuno poteva prevedere
                  una così rapida fine. Nessuno qui ha trascurato il suo dovere. Abbiamo avuto per
                  la povera signora tutte le premure; si sperava nel miracoloso elixir da voi
                  mandato e che non trascuravo di farle prendere ogni sera; eppure non è bastato!
                  -</p>
               <p>Fabio s'interruppe, perchè piangeva.</p>
               <p>- Martino, accompagnami nella mia camera; - disse il conte - mi narrerai
                  l'accaduto. Ora non avrei il coraggio di vederla. Chi veglia accanto a lei?</p>
               <p>- Milia, che non l'ha abbandonata mai.</p>
               <p>- Come siete stati buoni tutti! Io solo l'ho trascurata, almeno in apparenza,
                  mentre non pensavo che a lei; andiamo, Martino! -</p>
               <p>Salì al proprio appartamento, e appena in camera gettò il cappello sul letto e si
                  lasciò cadere su di una poltrona.</p>
               <p>- Signore, - disse Fabio - la povera contessa ha scritto una lettera per voi e mi
                  ha pregato, qualche ora prima di morire, di consegnarvela. -</p>
               <p>Il conte apparve oltremodo agitato.</p>
               <p>- Una lettera per me? Dammela subito!</p>
               <p>- Vado a prenderla, conte! -</p>
               <p>Fabio uscì e tornò poco dopo con una lettera fra le mani.</p>
               <p>- Mentre leggete, - disse - io andrò a dare alcuni ordini necessari. -</p>
               <p>Fabio uscì di nuovo.</p>
               <p>Livio volse e rivolse la busta fra le mani, poi la strappò convulsamente da un
                  lato, ne tolse il foglio che Bianca aveva scritto, e lesse:</p>
               <quote>
                  <l>«Livio,</l>
                  <l>«L'accostarsi della morte dà nuove facoltà all'intelletto, tanto che cogli
                     occhi della mente si penetra nei cuori, si legge in essi ciò che hanno tenuto
                     sempre nascosto.</l>
                  <l>«Ed io leggo in quest'istante nel tuo cuore, ti vedo esultare nel trovarti
                     alfine libero di colei, la cui perdita effettua i tuoi sogni di piacere e di
                     ricchezza. Sei sceso alla bassezza, all'infamia, al delitto, per ottenere il
                     tuo intento.</l>
                  <l>«Ebbene, il mio denaro non l'avrai! L'assassino non pensa sempre a tutto. La
                     carta che tu mi facesti firmare e ti dava l'amministrazione di tutti i miei
                     beni, la dimenticasti nel partire ed io l'ho distrutta: la mia ricchezza è in
                     salvo e passerà nelle mani di coloro che tu credevi di distruggere, e che
                     invece sopravviveranno a te.</l>
                  <l>«Una dichiarazione da me firmata ed unita alla boccetta che contiene ancora una
                     parte <emph rend="italic">dell'elixir miracoloso</emph> che tu m'inviasti,
                     rivelerà la causa della mia morte, la spaventosa agonia cui mi condannasti e
                     che nascosi gelosamente all'istrumento incosciente dei tuoi delitti, il quale
                     senza saperlo mi ha versato il veleno, credendo con esso di ridarmi la
                     vita.</l>
                  <l>«La mia dichiarazione, unita alla boccetta, l'ho chiusa io stessa nella
                     cassaforte della mia camera; ho appeso la chiave, attaccata ad un cordoncino,
                     al mio collo, ed ho fatto giurare a Milia che, anche dopo morta, quella chiave
                     non mi verrà tolta se non da colui che ho già designato perchè venga a
                     staccarla da me prima che io sia deposta nella bara.</l>
                  <l>«Ho fatto altresì giurare a Fabio che, se io venissi a morte, egli solo ne
                     veglierà il cadavere.</l>
                  <l>«Ed ora che ho tutto disposto, ora che ho fatto giustizia del mio carnefice,
                     verserò il triplo della dose che tu mi facevi mescere del tuo <emph rend="italic">miracoloso elixir</emph> per finirla al più presto e perchè al
                     più presto tu sia punito.</l>
                  <l>«Bianca.»</l>
               </quote>
               <p>Dire ciò che provasse il conte a quella lettura, sarebbe impossibile.</p>
               <p>Vinto.... era vinto, quando si credeva prossimo alla vittoria!</p>
               <p>Una rabbia fredda s'impadronì di lui. Egli sonò con violenza il campanello.</p>
               <p>Fabio accorse.</p>
               <p>- Tu hai mentito con me, - disse con voce sorda. - Da questa lettera apprendo che
                  i miei nemici hanno potuto parlare alla contessa. -</p>
               <p>Fabio lo guardava, addolorato.</p>
               <p>- Io non vi comprendo, conte, - rispose. - Vi giuro che nessuno ha mai avvicinato
                  la contessa all'infuori del medico che veniva qualche volta a visitarla e del
                  parroco, perchè voi stesso avevate dato ordine di non rimandarli.- -</p>
               <p>Il conte andava calmandosi.</p>
               <p>- Io non capisco più nulla, - mormorò. - Bianca mi fa delle accuse, che io non
                  merito. Essa non ha cessato di odiarmi fino alla tomba.</p>
               <p>- Odiarvi? Io credo che v'inganniate, conte. La contessa già da qualche tempo
                  parlava con grande affetto di voi, mi diceva che se avesse seguito i vostri
                  consigli si sarebbe trovata più tranquilla e felice, che non vi aveva apprezzato
                  abbastanza. Ella stessa volle che vi telegrafassi perchè si sentiva morire, e
                  aggiunse che in quel supremo istante il vostro sublime affetto le appariva in
                  tutto il suo splendore, ed apprezzando la mia devozione per voi e per lei, mi fece
                  giurare che veglierei il suo cadavere. -</p>
               <p>Il conte fremeva, mentre Fabio parlava. Egli non poteva, nè voleva mostrare al
                  giovane la lettera della contessa. Fabio non doveva sapere che si era servito
                  della sua mano per versarle il veleno.</p>
               <p>Ah! pazzo che era stato a non prender prima tutte le sue disposizioni!</p>
               <p>Un fremito di disperazione lo colse: lo spettro della miseria, del disonore, si
                  drizzò davanti a lui.</p>
               <p>Ma siccome era energico, non tardò a riaversi da quella debolezza e formò subito
                  nella sua mente un'ardita risoluzione.</p>
               <p>- Voglio crederti, - disse a Fabio - benchè questa lettera mi dimostri il
                  contrario. Ma la mia povera Bianca deve averla scritta in un momento di
                  esaltazione mentale. Ah! non mi perdonerò mai di non essere stato vicino a lei
                  negli ultimi momenti! Dimmi, ha molto sofferto?</p>
               <p>- Moltissimo! - rispose Fabio. - Se voi foste stato qui, non avreste potuto
                  resistere a quell'orribile agonia. E la contessa non voleva che si chiamasse il
                  medico, nè altri; diceva che l'unica medicina che l'avrebbe guarita, voi stesso
                  gliel'avevate mandata. -</p>
               <p>Livio impallidì, si morse le labbra, e passandosi una mano sulla fronte:</p>
               <p>- Chiamami Milia! - disse.</p>
               <p>Fabio uscì subito per obbedirlo. Un momento dopo la vedova compariva dinanzi al
                  conte.</p>
               <p>Ella aveva gli occhi gonfi di lacrime, ed alla vista del suo padrone scoppiò in
                  pianto, balbettando:</p>
               <p>- Oh! signor conte, perchè non siete venuto prima? Mio Dio.... mio Dio, essa è
                  morta chiamandovi, disperata! -</p>
               <p>Il conte la guardò con aria minacciosa.</p>
               <p>- Non è vero! Essa mi ha maledetto! E tu le tenesti mano per favorire i miei
                  nemici, tu le conducesti qui il suo amante! -</p>
               <p>Milia indietreggiò spaurita.</p>
               <p>- Voi bestemmiate, conte! Da quando sono qui, la contessa è vissuta come una
                  santa. Martino può attestarlo. Io posso giurarvi che era una donna veramente
                  onesta, e se volete sapere la verità, prima di morire la contessa ha passato al
                  suo collo un cordoncino con attaccata una chiave e mi ha detto:</p>
               <p>«- Giurami, Milia, che non mi lascerai togliere questa chiave che da una bambina,
                  la quale si presenterà qui prima che io venga deposta nella bara e ti dirà: «Sono
                  la figlia del conte Rossano e di Giulietta Lovera; la mia povera mamma fu
                  assassinata innocente. A me sola spetta di consegnare questa chiave nelle mani di
                  mio padre.» -</p>
               <p>Il conte sentì intorbidarsi gli occhi, fece un passo indietro, poi disse a
                  Milia:</p>
               <p>- La contessa vaneggiava.</p>
               <p>- Essa era pienamente in sè, padrone, ed io attendo domattina quella bambina: se
                  non verrà, allora voi avrete ragione, conte. Sono una donna onesta, e Dio mi
                  punirebbe se non mantenessi il giuramento fatto ad una morente. Non venite, conte,
                  a vedere la povera signora?</p>
               <p>- Verrò più tardi, lasciami! -</p>
               <p>Voleva essere solo per calmare il tumulto dei suoi pensieri, ritrovare la calma
                  necessaria per non tradirsi in faccia ad alcuno.</p>
               <p>Ah! come era stato giuocato bene da quella morta, che egli aveva creduto di tenere
                  nelle mani!</p>
               <p>Quale colpo supremo gli aveva preparato, facendogli consegnare quella chiave dalla
                  figlia di Giulietta, dalla sua propria figlia!</p>
               <p>Livio non aveva viscere di padre. Il ricordo di quella bambina cui fece
                  assassinare la madre, non lo commoveva, ma l'irritava.</p>
               <p>Come poteva la contessa averle parlato? Se la fanciulla era entrata nella villa,
                  per certo vi era venuto anche Aldo Pomigliano!</p>
               <p>Egli cercava la verità senza trovarla, e continuava a digrignare i denti, a
                  bestemmiare, a maledire.</p>
               <p>Poi tornò a calmarsi, e tutte le sue facoltà si concentrarono per avere le
                  ricchezze di Bianca.</p>
               <p>Non un rimorso nell'anima del conte: solo il pensiero di salvarsi e ricuperare la
                  fortuna che gli sfuggiva.</p>
               <p>Atteggiando il volto al più profondo dolore, egli si diresse all'appartamento di
                  Bianca. Nel corridoio incontrò Fabio.</p>
               <p>- Dammi il braccio; - mormorò Livio - temo di non avere la forza di sopportare la
                  vista di quella salma adorata.</p>
               <p>- Coraggio! - disse Fabio.</p>
               <p>Entrarono nella camera della contessa. Milia, che era presso al letto funebre, si
                  chinò come se volesse aggiustare i guanciali della morta, quindi si trasse da
                  parte.</p>
               <p>La camera era avvolta nell'oscurità: chiuse le persiane e le imposte; una sola
                  lampada accesa gettava un incerto chiarore sul letto, dove il conte vide distesa
                  sua moglie, vestita di bianco, con le trecce nere pendenti sull'abito, gli occhi
                  chiusi.</p>
               <p>Egli osò appena guardarla: ebbe un brivido di paura, e staccatosi da Fabio cadde
                  sulle ginocchia fingendo di singhiozzare disperatamente e gridando:</p>
               <p>- Mia povera Bianca, mia povera Bianca! -</p>
               <p>Fabio e Milia, ritti, immobili, muti, sembrava non osassero turbare quel
                  dolore.</p>
               <p>Ad un tratto il conte si rialzò balbettando:</p>
               <p>- No, non posso resistere, non posso resistere: tornerò più tardi; se rimanessi
                  qui adesso, impazzirei! -</p>
               <p>E fuggì da quella camera, si recò nel parco per essere solo a riflettere.</p>
               <p>Appena fu scomparso, Bianca aprì gli occhi, si sollevò alquanto, sorrise.</p>
               <p>- Credete al suo dolore? - chiese.</p>
               <p>- No, - risposero insieme Fabio e Milia.</p>
               <p>- Il conte non vi ha rivelato il contenuto della mia lettera?</p>
               <p>- No, - soggiunse Fabio - se ne è guardato bene; però non ha potuto nascondere i
                  suoi fremiti di furore; ho visto nei suoi occhi passare dei lampi sanguigni.... e
                  sono ormai persuaso che stanotte si tradirà.</p>
               <p>- Recatevi a sorvegliarlo, - disse dolcemente la contessa. - Non bisogna perderlo
                  d'occhio un istante. Inoltre vi raccomando di farlo mangiare e soprattutto
                  bere.</p>
               <p>- Fidatevi di me. -</p>
               <p>Il conte, in balìa dei propri pensieri, si mise a percorrere rabbiosamente i viali
                  del parco, gesticolando; poi si gettò disteso sull'erba, e coi pugni chiusi sotto
                  il mento, gli occhi torbidi, si diede ad organizzare nella sua testa tutto un
                  piano tenebroso che quella notte stessa doveva avere uno svolgimento.</p>
               <p>- Fabio solo può aiutarmi, e mi aiuterà! - mormorò ad un tratto quasi ad alta
                  voce.</p>
               <p>Riconfortato da questa riflessione si rialzò ed ebbe un brusco sussulto,
                  trovandosi all'improvviso dinanzi il giovane, cui in quel momento pensava.</p>
               <p>- Tu qui? - disse Livio vivamente.</p>
               <p>Fabio appariva triste, commosso.</p>
               <p>- Andavo in cerca di voi, - rispose. - Vi avevo veduto così agitato! Ma ora
                  ringrazio Dio di ritrovarvi più tranquillo! -</p>
               <p>Il conte gli prese una mano, gliela strinse affettuosamente.</p>
               <p>- La tua presenza mi rende il coraggio. Oh! ti ringrazio di essere venuto! Nessuno
                  è più fedele di te e so che posso contare assolutamente sul tuo affetto.</p>
               <p>- Sì, conte; io non dimentico la lettera di <emph rend="italic">vostra
                     madre</emph>, la contessa Rossano, <emph rend="italic">la mia
                     benefattrice</emph>; ho sempre in mente le sue parole: «Su mio figlio
                  riverserai tutta la riconoscenza che nutri per me, obbedirai ad ogni sua volontà,
                  farai solo ciò ch'egli ti ordinerà di fare» ed io sono tutto vostro. -</p>
               <p>Un raggio di trionfo passò negli occhi di Livio.</p>
               <p>- Grazie, Fabio!... - esclamò. - Sei degno del mio amore!... -</p>
               <p>Ritornarono a casa a braccetto. Nel salotto particolare del conte era imbandita la
                  tavola, e Livio volle che Fabio vi sedesse con lui.</p>
               <p>Il conte cominciò a mangiare macchinalmente, con aria triste, poi il suo appetito
                  essendosi risvegliato, fece onore alle vivande e bevette più di quello che
                  volesse, eccitandosi a poco a poco, incitando Fabio a fare lo stesso.</p>
               <p>- Sì, è una sventura per me la morte di Bianca; - disse empiendo un bicchiere di
                  vecchio barolo - ma lei, poveretta, ha finito di soffrire. Col suo cervello
                  debole, la sua salute scossa.... -</p>
               <p>Vuotò il bicchiere di un fiato e soggiunse:</p>
               <p>- Non poteva durare a lungo: aveva un temperamento troppo eccitabile. -</p>
               <p>Bevve di nuovo, e guardando fissamente Fabio:</p>
               <p>- Dunque, Bianca ti ha fatto giurare di passare la notte presso il suo
                  cadavere?</p>
               <p>- Sì, conte, - rispose gravemente il giovane - ed io adempirò al mio giuramento. -
                  Farai bene, io veglierò la cara salma con te. -</p>
               <p>Fabio lo guardò a sua volta negli occhi.</p>
               <p>- Voi, conte? Ne avrete la forza?</p>
               <p>- Tu sarai con me e mi darai coraggio. E poi avrò forse da chiederti un
                  favore.</p>
               <p>- Qualunque sia, - rispose Fabio con dolcezza - sarete obbedito. Sono il vostro
                  schiavo.</p>
               <p>- No, sei il mio amico, il mio solo e migliore amico. -</p>
               <p>Gli stese la mano, senza accorgersi che quella di Fabio ebbe un fremito nel
                  toccarla.</p>
               <p>Poi il giovane disse:</p>
               <p>- Allora, se permettete, andrò a dare gli ordini opportuni perchè Milia vada a
                  riposare ed i domestici si ritirino di buon'ora.</p>
               <p>- Va' pure, e fa' intendere che non voglio a nessun costo essere disturbato! -</p>
               <p>Fabio uscì, ed il conte, versatosi un altro bicchiere di barolo, disse
                  sogghignando:</p>
               <p>- Oh! mamma cara, come fosti previdente nel procurarmi un tal fratello!... La tua
                  colpa d'amore ha dato a me due volte la vita! -</p>
            </div>
            <div type="chapter" n="47" xml:id="IT1901050047">
               <head>IV.</head>
               <p>Erano circa le dieci. Nella villa regnava il più perfetto silenzio. I domestici si
                  erano coricati, così Milia, dopo avere scambiate poche parole con Fabio.</p>
               <p>Bianca, distesa sul letto, sembrava dormisse l'ultimo sonno.</p>
               <p>Quando il conte entrò con Fabio, questi disse:</p>
               <p>- Io temo che la vista del cadavere finisca col turbarvi e non possiate
                  sopportarla; se me lo permettete, tiro le tende del letto.</p>
               <p>- Fai pure! - rispose il conte.</p>
               <p>Fabio si affrettò ad obbedire.</p>
               <p>Una sola lampada rischiarava la stanza.</p>
               <p>- Volete che accenda un altro lume? - chiese Fabio.</p>
               <p>- No, - rispose il conte - basta così.... Spingi piuttosto quella poltrona presso
                  alla mia, perchè dobbiamo discorrere. -</p>
               <p>Fabio fece quanto egli desiderava.</p>
               <p>- Se ho voluto passare la notte qui con te, - cominciò il conte con voce cupa - è
                  stato per rivelarti ciò che nessun altro deve sapere, per farti una confessione
                  che ti strazierà il cuore, come ha straziato il mio. -</p>
               <p>Livio sembrò reprimere un singhiozzo.</p>
               <p>- Mio Dio, che è successo? - chiese Fabio. - Forse correte nuovi pericoli? Cercano
                  ancora di farvi del male?</p>
               <p>- Sì, ed è quella morta, capisci, che si vendica di me, non perdonandomi di avere
                  smascherato il suo amante; quella morta che mi ha odiato fino all'ultimo
                  momento.</p>
               <p>- Se non foste voi che me lo diceste, non lo crederei, perchè, vi ripeto, la
                  contessa in questi ultimi tempi sembrava cambiata a vostro riguardo.</p>
               <p>- Per meglio ingannarti! - interruppe il conte. - Tu, così ingenuo, fidente, non
                  te ne accorgesti; ma io posso dirti che è riuscita a rivedere il suo amante, posso
                  provarti che Bianca è morta per vendicarsi di me.</p>
               <p>- Morta per vendicarsi di voi? - ripete con accento di sorpresa Fabio. - Scusate,
                  conte: non vi comprendo. -</p>
               <p>Il conte volse uno sguardo rapido al letto, come se temesse che la morta sorgesse
                  a smentirlo; poi disse:</p>
               <p>- Tu credi che la morte di Bianca sia stata naturale? -</p>
               <p>Fabio finse di scattare sulla poltrona, stralunò gli occhi.</p>
               <p>- Ma non so, non capisco...! -</p>
               <p>Livio si chinò ancora più verso lui.</p>
               <p>- Mia moglie è morta avvelenata! - disse piano.</p>
               <p>Fabio gettò un grido.</p>
               <p>- Avvelenata? Come? Da chi?</p>
               <p>- Da sè stessa.</p>
               <p>- Un suicidio, dunque?</p>
               <p>- Sì, un suicidio, per perdermi. -</p>
               <p>Fabio era divenuto pensieroso.</p>
               <p>- Ma come ha potuto procurarsi il veleno?....</p>
               <p>- Ecco ciò che ignoro, ma un momento o l'altro lo scopriremo.</p>
               <p>- Ma voi, in qual modo indovinaste...?</p>
               <p>- Dalla lettera che tu mi consegnasti da parte della defunta, lettera che è tutta
                  una minaccia, un insulto per me. Bianca mi dice che ha nascosto nella cassaforte
                  il resto dell'elixir da me inviatole, con la dichiarazione che contiene del
                  veleno.</p>
               <p>- Non è vero, però? - interruppe Fabio, mostrandosi agitato.</p>
               <p>Il conte alzò le spalle.</p>
               <p>- Non capisci che il veleno vi è stato posto da Bianca, la quale ha così dato
                  sfogo al suo odio contro me! Ma se quella boccetta con quella dichiarazione
                  venisse trovata, io sarei perduto. -</p>
               <p>Il viso di Fabio si era contratto.</p>
               <p>Egli volse uno sguardo disperato alla cassaforte.</p>
               <p>- Come fare? La chiave non è nella serratura, e noi non possiamo sforzare il
                  mobile.</p>
               <p>- Io so dove si trova la chiave; - disse lentamente il conte - Bianca stessa me lo
                  dice nella sua lettera. Ma ella è sicura che io non la toglierò mai dal posto dove
                  si trova, e per questo mi affido a te. Sì, tu solo puoi rendermi un tale servizio,
                  e me lo farai, altrimenti ne va del mio onore, della mia vita.</p>
               <p>- L'onore e la vita del vostro schiavo - disse Fabio - non hanno alcun valore,
                  quando si tratta della vostra salvezza; io sono pronto a sacrificarli per voi.
                  Ditemi dove si trova quella chiave.</p>
               <p>- Al collo della morta, - rispose il conte tremando - ed io non avrò mai il
                  coraggio di togliergliela. -</p>
               <p>Fabio si passò una mano sulla fronte.</p>
               <p>- Sarebbe una profanazione, quasi un delitto!</p>
               <p>- Pensa che, diversamente, io sono perduto; ricordati la raccomandazione della tua
                     <emph rend="italic">benefattrice</emph>, la preghiera di tua madre. -</p>
               <p>Fabio scattò in piedi.</p>
               <p>- Avete ragione! - disse con accento risoluto. - Perdonatemi se ho esitato un
                  istante. -</p>
               <p>Si diresse di passo fermo verso il letto funebre, ne tirò di nuovo le tende.</p>
               <p>Il conte, più livido del cadavere, seguiva ogni movimento del giovane, senza
                  muoversi dal suo posto.</p>
               <p>Egli vide Fabio chinarsi verso la salma e ad un tratto indietreggiare con un
                  grido, mentre la morta si sollevava sul letto, e con una voce che sembrava venisse
                  di sotterra, pronunziava queste parole:</p>
               <p>- Non ti basta, Livio, di aver fatto di tuo fratello un assassino; vuoi che sia
                  anche ladro? -</p>
               <p>Il conte tentò di rispondere, ma la voce gli spirò nella gola; fece per alzarsi,
                  ma i suoi piedi ricusarono di muoversi e si ripiegò svenuto.</p>
               <milestone unit="section"/>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . .</p>
               <p>Quando risensò, era nella propria camera e dinanzi a lui, colle braccia incrociate
                  sul petto, stava Fabio.</p>
               <p>Ma il giovane non aveva più l'aspetto timido, sommesso, che il conte gli
                  conosceva.</p>
               <p>Egli alzava fieramente la bella testa, ed i suoi occhi fissi su lui avevano
                  un'espressione di freddo disprezzo.</p>
               <p>- Io sogno.... - mormorò Livio.</p>
               <p>- No, tu sei sveglio, Caino.... - rispose Fabio sordamente. - Guardami, guardami
                  bene.... Sono io, Fabio.... tuo fratello! -</p>
               <p>Il conte ricominciava a riprendere la sua audacia.</p>
               <p>Si raddrizzò con violenza.</p>
               <p>- Mio fratello.... tu? Chi ti ha dato ad intendere simili menzogne?</p>
               <p>- Dimentichi la confessione fatta da te stesso alla tua degna amante Cinzia? -
                  rispose Fabio ridivenendo ad un tratto calmo, ma di una calma terribile. - Io ero
                  là ad ascoltarti, e non ero solo: altri raccolsero la tua confessione, mentre tu
                  aprivi per la prima volta la tua anima alla donna che ti tradiva.</p>
               <p>- Tu menti! - ruggì il conte.</p>
               <p>- Ho le prove di quanto ti dico, e sono in mani sicure.</p>
               <p>- Ebbene, ammettendo che tu sia figlio di mia madre, tu sei un bastardo, e non
                  pretenderai adesso di avere gli stessi diritti del figlio legittimo.... Dovresti
                  ringraziare Dio se ti venne dato un nome! -</p>
               <p>Fabio vacillò sotto l'ingiuria, ma sollevando tosto con più fierezza la testa:</p>
               <p>- Sì, quel nome mi sarebbe bastato, - pronunziò - se tu non ti fossi compiaciuto
                  di trascinarlo nel fango. Io non ti contendo i tuoi diritti, ma sono qui per
                  chiederti conto di tutte le infamie che m'inducesti a commettere. Che facesti tu e
                  mia madre del fanciullo che nella sua innocenza vi credeva suoi benefattori, del
                  fanciullo che aveva lo stesso vostro sangue nelle vene? Un vile schiavo ed un
                  sicario. Una povera fanciulla da te ingannata sotto il mio nome, ti dava noia per
                  i tuoi progetti di matrimonio; tu armasti la mia mano per sbarazzarti di lei,
                  facendola apparire un mostro di dissolutezza. Una buona creatura da me amata
                  suscitò il tuo capriccio, e tu fosti lieto della mia condanna che la toglieva a me
                  e la dava nelle tue mani. Avevi ideato di perderla. -</p>
               <p>- Non è vero! - urlò il conte.</p>
               <p>- Se essa è sfuggita al tuo oltraggio, - proseguì Fabio - non è stato per tua
                  volontà. Un giovane onesto, che aveva raccolta tua figlia, che venerava la
                  contessa come una santa, destò la tua invidia e te ne sbarazzasti, facendolo
                  passare per ladro. Non parlo di tutte le altre tue vittime: tuo suocero, la
                  signora Rivalta, morti di crepacuore. Vengo alla contessa. Non ti bastava di
                  averle tolto il padre, cercasti di sopprimerla avvelenandola. Ed avevi scelto di
                  nuovo me per versare la morte alla povera martire. Ma Dio era stanco delle tue
                  infamie e permise che io aprissi gli occhi sul tuo conto e che la contessa fosse
                  salva. -</p>
               <p>Un grido di rabbia sfuggì dalle labbra di Livio.</p>
               <p>- È dunque commedia la morte di Bianca? - esclamò.</p>
               <p>- Sì, commedia, per smascherarti interamente. Neppure davanti a quella donna che
                  tu credevi cadavere avesti un lampo di rimorso per quello che volevi farmi
                  commettere. Ebbene, vedi: benchè io sia povero, disprezzato, non abbia il nome che
                  tu porti, mi sento più grande di te, nè vorrei cambiare la mia posizione colla
                  tua. Potrei ucciderti con le mie mani, ma non voglio fare la parte di Caino;
                  eppure, se ti lasciassimo vivere, tu faresti ancora del male! -</p>
               <p>Quest'ultima frase riempì Livio di terrore. Egli si portò le mani in tasca, come
                  se cercasse un'arme che non aveva, digrignò i denti e con voce spezzata:</p>
               <p>- Che vuoi dunque da me? - chiese. - Pensi che io voglia farmi saltare le
                  cervella?</p>
               <p>- No, qualcuno ti suggerirà una morte meno violenta. -</p>
               <p>Fabio aprì l'uscio e chiamò a voce alta:</p>
               <p>- Gina! -</p>
               <p>La figlia di Giulietta Lovera comparve. Essa assomigliava così stranamente alla
                  madre, che il conte indietreggiò terrorizzato, come se si fosse veduto sorgere
                  dinanzi la sua vittima.</p>
               <p>La fanciulla vestiva di nero, ed il suo adorabile viso aveva una gravità che
                  colpiva.</p>
               <p>Ella teneva nella mano destra una chiave, ed avvicinandosi al conte:</p>
               <p>- La mamma vi manda questa chiave, - disse, con una voce che scosse tutte le fibre
                  del miserabile - perchè possiate aprire la cassaforte e prendere la boccetta di
                  liquore che vi guarirà per sempre. -</p>
               <p>Livio non rispose, non stese la mano.</p>
               <p>Guardava quella fanciulla, e grosse gocce di sudore gli scorrevano sulla
                  fronte.</p>
               <p>- Non la volete? - proseguì Gina. - Avete paura? Eppure la mamma mi ha detto che
                  siete forte e terribile! Io vi temevo e vi odiavo senza conoscervi, ma ora che mi
                  hanno detto che siete ammalato, non vi temo nè vi odio più, e vi darò la medicina
                  per guarire, così diverrete buono, vi pentirete del male fatto. -</p>
               <p>Il conte continuava a guardarla, e ad un tratto chiese bruscamente:</p>
               <p>- Come sei qui?</p>
               <p>- Dio mi ha guidata qui per salvare la mamma.</p>
               <p>- È dunque la contessa, la tua mamma? - ripetè il conte sogghignando.</p>
               <p>- Sì, la mammina del cuore; l'altra mamma.... me l'hanno uccisa, ma Dio punirà il
                  suo assassino! -</p>
               <p>Il sogghigno del conte si accentuò.</p>
               <p>- Sai chi sia stato il suo assassino? Guardalo.... l'hai dinanzi a te. -</p>
               <p>E le indicò Fabio, che era divenuto livido.</p>
               <p>La fanciulla gettò un grido, poi, spinta da un'angoscia indicibile, si slanciò
                  verso Fabio.</p>
               <p>- Non è vero! - esclamò, - Dimmelo tu! Quell'uomo cattivo ha mentito per far del
                  male anche a te!</p>
               <p>- No, Gina; - rispose con gravità e tristezza il giovane - quell'uomo ha detto la
                  verità: per obbedire a lui, io tolsi dal mondo la tua povera mamma. -</p>
               <p>Gina si mise a singhiozzare.</p>
               <p>Fabio le si inginocchiò vicino.</p>
               <p>- Io ho pianto a lacrime di sangue il delitto fattomi commettere da quell'uomo, -
                  proseguì - ma la tua povera mamma apparve a me una notte, stendendomi la mano,
                  dicendomi che mi avrebbe perdonato il giorno in cui il vero colpevole fosse
                  punito. Io ti giuro, Gina, che quando colui sarà punito, mi ucciderò, e tu allora
                  mi perdonerai come mi perdonerà tua madre. -</p>
               <p>La fanciulla esitò un istante, poi si slanciò al collo di Fabio.</p>
               <p>- Io non voglio che tu ti uccida; ti perdono, come ti perdonerà la mamma, ti vorrò
                  bene come prima, perchè tu non sei colpevole; l'assassino è lui! -</p>
               <p>E volgendosi al conte:</p>
               <p>- Sì, siete voi, - soggiunse - doppiamente cattivo, perchè dopo che avete fatto
                  ammazzare la mamma, accusate un altro: la mamma non vi perdonerà mai, come io non
                  vi perdono: voi mi fate paura, io vorrei vedervi morto! -</p>
               <p>Gettò la chiave in terra e si avvinghiò di nuovo a Fabio.</p>
               <p>- Portami via, - mormorò supplichevole - non voglio vederlo! -</p>
               <p>Nello sguardo del conte passò un lampo di odio, ma Fabio e la bambina non se ne
                  avvidero, perchè uscirono dalla stanza, lasciandolo solo.</p>
               <p>La collera di Livio, fino allora repressa, scoppiò terribile. Egli morse con
                  rabbia disperata un fazzoletto che teneva nelle mani, imprecò, bestemmiò.</p>
               <p>- Anche lui contro di me! - diceva. - Caino! Mi ha chiamato Caino, e lo sarò!
                  Anche Cinzia mi ha tradito! Miserabile! Se potessi averla fra le mani.... Ah!
                  credono che io voglia prendere il veleno? Stupidi tutti! La vita mi preme troppo e
                  voglio conservarla per vendicarmi! Ah! tutti sperano che io scompaia! Ebbene, non
                  sarà questa la soluzione che vi aspettate! Io prenderò ancora la mia rivincita, e
                  quale rivincita: lo vedrete! -</p>
               <p>Egli aprì un cassetto del suo scrittoio e ne trasse una rivoltella carica a sei
                  colpi, che si mise in tasca.</p>
               <p>Poi raccolse da terra la chiave che vi aveva gettata Gina, e si avviò
                  all'appartamento di sua moglie.</p>
               <p>Era sorto il giorno, ma nella villa il silenzio era perfetto.</p>
               <p>Il conte entrò nella camera di Bianca.</p>
               <p>Non vi era alcuno.</p>
               <p>Livio volse subito gli sguardi alla cassaforte, e quando vi giunse vicino, i suoi
                  occhi si fecero ardenti.</p>
               <p>Egli mise la chiave nella serratura, aprì.</p>
               <p>Vide subito la boccetta dell'elixir, con accanto un foglio piegato.</p>
               <p>Ma prima di prenderlo il conte rovistò febbrilmente nella cassaforte, sperando di
                  trovarvi dei valori, o i gioielli della contessa.</p>
               <p>La cassaforte era vuota.</p>
               <p>Un'onda di sangue gli salì al capo.</p>
               <p>- Nulla, più nulla! - gridò.</p>
               <p>Allora, con una rabbia impossibile a descriversi, strappò coi denti il foglio
                  vergato da Bianca senza neppure leggerlo, e afferrata la boccetta, la scagliò a
                  terra: il liquido si sparse sul pavimento.</p>
               <p>Poi, con una furia da pazzo, il conte si slanciò verso l'uscio.</p>
               <p>Ma sulla soglia stava la contessa Bianca, sorridendo con sanguinosa ironia.</p>
               <p>Il conte indietreggiò come fulminato. Egli non riconosceva quasi più sua moglie in
                  quella donna dal volto animato, dagli occhi brillanti.</p>
               <p>Essa inoltrò di qualche passo e disse:</p>
               <p>- Sapevo bene che non avevate cuore nè orgoglio, che la vostra anima è
                  inaccessibile al pentimento, che nulla vi avrebbe commosso, neppure la vista della
                  vostra innocente bambina. Inoltre, siete troppo vigliacco per uccidervi! -</p>
               <p>Ad ogni insulto di quella donna, il conte trasaliva; ma non era quello l'istante
                  di porre in opera quanto aveva divisato. Giacchè sua moglie era là, egli l'avrebbe
                  costretta a dargli tutto il denaro, a firmare ciò che voleva.</p>
               <p>- Venite voi dunque a darmi la morte? - domandò.</p>
               <p>Bianca fece un atto di altero disprezzo.</p>
               <p>- Non sono un'assassina! - . rispose, - E giacchè siete tanto attaccato alla vita,
                  nessuno qui ve la toglierà. Solo vi avverto che, dietro la vostra completa
                  confessione, che cinque testimoni, compresi due magistrati, hanno accolta, voi non
                  sfuggirete alla giustizia umana. È già stato spiccato l'ordine di arrestarvi, e
                  solo dietro una mia preghiera, per non suscitare scandalo, hanno lasciato che
                  prima venissi a proporvi io stessa il patto, che solo varrà a salvarvi.</p>
               <p>- E questo patto? - chiese egli con tono leggermente beffardo.</p>
               <p>- Voi lascerete subito l'Italia: vostro fratello stesso vi accompagnerà fino
                  all'Havre, ed al momento del vostro imbarco per il nuovo mondo, vi consegnerà una
                  somma bastante a sopperire al vostro viaggio, ai vostri primi bisogni. Dopo,
                  cercherete di guadagnarvi la vita ed espiare, col lavoro, l'indegna vostra
                  condotta passata. Per me sarete morto, perchè scriverete un biglietto, in cui
                  direte che, stanco di un'esistenza torturata dai rimorsi, vi siete ucciso. -</p>
               <p>Il conte era ritornato calmo.</p>
               <p>- E questo biglietto devo lasciarlo a voi?</p>
               <p>- Sì.</p>
               <p>- Ebbene, sarete soddisfatta; datemi carta e calamaio, ed io lo scriverò subito
                  per mostrarvi che non sono il vile che credete e che qualche cosa di buono è
                  ancora in me. -</p>
               <p>Mentre Bianca obbediva, il conte si strinse il capo fra le dita convulse, e come
                  parlando a sè stesso:</p>
               <p>- Sì, sono stato un grande colpevole! - disse in tono violento. - Non merito il
                  perdono di alcuno! -</p>
               <p>La contessa era commossa: senza guardare il conte, si chinò a disporre sul
                  tavolino la carta da lettere ed il calamaio.</p>
               <p>In quel momento sentì un soffio ardente alle sue spalle; si volse di scatto e si
                  trovò dinanzi il marito, livido, con gli sguardi scintillanti di selvaggia
                  energia, la mano armata della rivoltella.</p>
               <p>- Credevi di trionfare, - esclamò Livio con un'esaltazione che andò crescendo -
                  credevi di liberarti per sempre di me, di avermi nelle tue mani vinto, umiliato!
                  Invece sei tu nelle mie: quella carta servirà a te stessa per scrivere che metà
                  della tua sostanza mi appartiene interamente. Vedi che sono discreto; ma se tu
                  esiti a scrivere, io ti uccido! -</p>
               <p>La contessa, alla vista della rivoltella, aveva provato un brivido di terrore, ma
                  subito riprese la sua calma, perchè vide sollevarsi il panneggiamento di un uscio
                  ed apparire Fabio alterato, irriconoscibile per lo spavento.</p>
               <p>Egli inoltrava in punta di piedi dietro al fratello: ma all'istante di afferrare
                  il braccio che teneva la rivoltella, un movimento lo tradì.</p>
               <p>Livio si rivolse e gettò un grido di rabbia.</p>
               <p>- Ah! tu stavi a spiarmi? - urlò furente. - Vattene, vattene, o non rispondo più
                  di me!</p>
               <p>- Colpisci dunque, Caino, colpisci! - esclamò Fabio presentando il petto al
                  fratello.</p>
               <p>Bianca, presentendo il pericolo che il giovane correva, si gettò a sua volta sopra
                  il conte per disarmarlo, ma non fu a tempo.</p>
               <p>Uno sparo rintronò, e Fabio, colpito alla spalla sinistra, cadde senza gettare un
                  grido.</p>
               <p>- Assassino, fratricida! - urlò Bianca pazza dal terrore. - Aiuto! Aiuto! -</p>
               <p>Due uomini si precipitarono nella stanza: Aldo Pomigliano e Umberto Trani.</p>
               <p>Livio non li riconobbe: egli non era più un uomo, ma una belva.</p>
               <p>- Fatemi largo.... o ammazzo tutti! -</p>
               <p>Tre altri spari rintronarono nella stanza: fortunatamente i colpi andarono a
                  vuoto.</p>
               <p>Ma Livio aveva ottenuto in tal modo il passo libero e si slanciò fuori, mentre gli
                  altri non si occuparono più che di Fabio steso a terra, immerso nel sangue. Il
                  conte scese, sempre correndo, nel parco, e si mise a percorrerlo come un
                  forsennato, continuando a sparare colpi all'impazzata.</p>
               <p>Ma la rivoltella era ormai scarica; tuttavia egli continuava a fare scattare il
                  grilletto, in preda a un delirio orribile, mentre le tenebre avvolgevano la sua
                  mente.</p>
               <p>Alla svolta di un viale si fermò: un uomo gli era sorto dinanzi, un uomo armato
                  egli pure di rivoltella.</p>
               <p>- Ah! finalmente ti ritrovo! Mi riconosci? - disse costui sbarrandogli il passo. -
                  La Provvidenza mi ha scelto per porre un termine ai tuoi delitti: tu morrai per
                  mano mia!</p>
               <p>- Non so chi siate! Indietro, o vi uccido io per il primo! - urlò a sua volta il
                  conte.</p>
               <p>E spianò contro lui la rivoltella scarica.</p>
               <p>- Io morrò, ma vendicato! - rispose prontamente l'altro, lasciando a sua volta
                  partire il colpo.</p>
               <p>Fu la cosa di un attimo. Un lampo brillò, un grido si intese, e il conte, colpito
                  in pieno petto, cadde al suolo fulminato.</p>
               <p>L'uomo che aveva fatto giustizia era il signor Guglielmo Rivalta.</p>
               <milestone unit="section"/>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . .</p>
               <p>Fabio apriva gli occhi alla vita dopo quindici giorni di alternativa fra speranze
                  e timori.</p>
               <p>Egli si guardava attorno senza pronunziare parola.</p>
               <p>Una donna, col viso alterato dalle veglie e dal dolore, osservava quella prima
                  manifestazione di vita con occhi inondati di pianto: era Ilda.</p>
               <p>Allorchè il medico, visitato il ferito, dichiarò che il caso era mortale e che
                  soltanto un miracolo poteva salvare Fabio, Ilda esclamò con passione:</p>
               <p>- Io compirò il miracolo! Io lo salverò! -</p>
               <p>E non lasciandosi vincere dal dolore, curò Fabio giorno e notte.</p>
               <p>Egli era sempre in preda al delirio ed evocava ad alta voce le scene più orribili
                  della sua esistenza, quelle che più erano rimaste impresse nella sua mente.</p>
               <p>Invano Ilda cercava di calmare quel delirio con delle pezze ghiacciate.</p>
               <p>Fabio si dibatteva, faceva degli sforzi, come se volesse difendersi da un nemico
                  invisibile, respingeva la mano amica, pronta a salvarlo.</p>
               <p>E batteva l'aria con le braccia, cercava di gettarsi dal letto, quindi vi ricadeva
                  spossato, mentre le lacrime inondavano il volto di Ilda.</p>
               <p>Di quando in quando Fabio sembrava riconoscerla, poi tornava a delirare,
                  consumando così le sue forze, mentre Ilda pregava Dio che prendesse la sua vita,
                  ma salvasse Fabio.</p>
               <p>Ma Dio, senza volere tanto sacrifizio da lei, le rendeva l'uomo redento dal
                  dolore, dal pentimento!</p>
               <p>Lo sguardo di Fabio, dopo aver vagato a lungo qua e là, si fermò ad un tratto, per
                  la prima volta con un lampo di intelligenza, su Ilda, e per la prima volta sembrò
                  che la vedesse.</p>
               <p>- Tu? - mormorò. - Tu, mia adorata? Perchè vicina a me? -</p>
               <p>Ilda non seppe resistere; chinandosi verso lui, mormorò con voce commossa:</p>
               <p>- Per salvarti. -</p>
               <p>Fabio fece un brusco movimento.</p>
               <p>- Per salvarmi? Forse che corro qualche pericolo?</p>
               <p>- No; ma sei stato molto malato. Ora, però, grazie a Dio, tutto è passato: tu sei
                  guarito....</p>
               <p>- Per merito tuo, non è vero? -</p>
               <p>Ilda sorrise: Fabio le stese la mano; ma spossato da quel breve sforzo, richiuse
                  gli occhi e si addormentò.</p>
               <p>Dormì per molte ore, nè Ilda si mosse dal suo posto.</p>
               <p>Quando il medico giunse, Fabio dormiva sempre, nè lo svegliò, assicurando Ilda che
                  quel riposo tranquillo era vita per lui.</p>
               <p>- Quando si sveglierà, - disse - comprenderà tutto e potrà dirsi completamente
                  guarito. -</p>
               <p>La contessa Bianca, Aldo e Gina entrarono nella camera per assicurarsi coi loro
                  occhi del miglioramento di Fabio.</p>
               <p>Ed un sospiro di sollievo sfuggì dai loro petti.</p>
               <p>Allorchè Fabio riaperse di nuovo gli occhi, era perfettamente in sè.</p>
               <p>Riconobbe Ilda e sorrise.</p>
               <p>- Ah! sei tu, sempre tu! - disse con voce debole. - Quanto sei stata buona con me,
                  che ti ho disconosciuta! Dimmi: fui ferito gravemente?</p>
               <p>- Sì, ma oramai ogni pericolo è scomparso.</p>
               <p>- Mi trovo sempre alla villa <emph rend="italic">Bianca</emph>?</p>
               <p>- Sempre. -</p>
               <p>Fabio si passò una mano scarna sulla fronte, e con voce leggermente alterata:</p>
               <p>- E mio fratello? - mormorò.</p>
               <p>- Non pensare a lui, adesso: quando sarai più forte ti dirò tutto.</p>
               <p>- Lascia almeno che ringrazi te, che mi hai dato una seconda vita. -</p>
               <p>Le stese le mani, l'attirò a se: le loro labbra s'incontrarono in un lungo
                  bacio.</p>
               <p>Il domani egli era più forte, e, risvegliandosi, trovò al suo capezzale non solo
                  Ilda, ma la contessa Bianca, Gina ed Aldo.</p>
               <p>Quante esclamazioni di gioia quando il convalescente li salutò tutti a nome,
                  sorrise loro fissandoli con sguardi dolci e turbati!</p>
               <p>Per molti giorni nessuno ricordò a Fabio i fatti avvenuti; ma allorchè il giovane
                  cominciò ad alzarsi, ruppero il silenzio che diveniva ormai penoso.</p>
               <p>Ilda lo informò di quanto accadde dopo la scena rapida e violenta fra lui ed il
                  fratello, che aveva cercato di ucciderlo.</p>
               <p>Raccontò la fine del conte.</p>
               <p>La gente, però, non sapeva il vero; la notizia era stata diffusa dal Trani, dal
                  Meralta e dal marchese di Passiflora: Livio Rossano si era suicidato.</p>
               <p>Un mandato di arresto era stato spiccato contro lui, dopo una confessione firmata
                  da cinque testimoni, in cui il conte aveva rivelato delle perfidie che nessuno
                  avrebbe mai immaginate.</p>
               <p>Così si seppe che l'assassinio di Giulietta Lovera era stato ordito e fatto
                  consumare da lui onde sbarazzarsi della giovane che gl'impediva di contrarre il
                  suo matrimonio con Bianca.</p>
               <p>Così pure si scoprì che il tentato strangolamento di Ilda ed il furto del quale
                  venne accusato Aldo Pomigliano, erano stati perpetrati dallo stesso conte pe' suoi
                  fini tenebrosi.</p>
               <p>Inoltre il conte stava per commettere un ultimo e più infame delitto cercando di
                  avvelenare la moglie; ma la giustizia, avvertita in tempo, si era recata alla
                  villa per arrestarlo.</p>
               <p>Nella colluttazione che aveva avuto luogo per impossessarsi di Livio, questi,
                  perduta la testa, aveva tirato alcuni colpi di rivoltella, andati a vuoto, poi si
                  era slanciato nel parco, ed ivi si era suicidato.</p>
               <p>Ilda aggiunse che Cinzia, arrestata, aveva confermato quei particolari, ed era
                  stata tale l'impressione provata per la tragica fine del conte, che la sciagurata
                  si trovava morente nell'infermeria delle carceri.</p>
               <p>La giovane concluse che nessuno aveva fatto parola della ferita riportata da
                  Fabio, dei suoi legami col conte, nè alcuno avrebbe avuto il minimo dubbio sul
                  suicidio di lui, se una lettera di Guglielmo Rivalta, ricevuta dalla contessa
                  Bianca, non avesse rivelato che lo sventurato aveva fatto giustizia del colpevole
                  e si era poi ritirato in un convento a finire i suoi giorni, persuaso che Dio lo
                  avrebbe perdonato e ricongiunto alla sua adorata Severina.</p>
               <milestone unit="section"/>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . .</p>
               <p>Sei mesi dopo, la villa <emph rend="italic">Bianca</emph> era di nuovo in
                  vendita.</p>
               <p>Bianca Rossano si era ritirata nella tenuta di suo padre, e Fabio, marito felice
                  di Ilda, era divenuto amministratore dei beni della contessa. Sua moglie era la
                  più devota amica della giovane vedova.</p>
               <p>Gina non aveva più lasciata la sua cara <emph rend="italic">mamma</emph>. Aldo
                  invece aveva ripreso dimora a Torino, continuando i suoi studi ed i suoi
                  esperimenti sopra un modello di macchina, che un giorno gli procurerebbe fama e
                  fortuna.</p>
               <p>Il tempo scorreva tranquillo nella tenuta.</p>
               <p>Una volta alla settimana Aldo vi compariva, ed era una vera festa per tutti, ma
                  specialmente per Bianca.</p>
               <p>Due anni scorsero così.</p>
               <p>Una mattina Bianca ricevette un telegramma che le fece battere il cuore a colpi
                  precipitosi,</p>
               <p>Diceva; «Stasera sarò costì a prendere il premio del mio lavoro. Aldo.»</p>
               <p>Questo voleva dire che il disegno esposto della macchina inventata da Aldo aveva
                  riportato un trionfo.</p>
               <p>Ed a questo trionfo era collegato il suo avvenire e quello della contessa.</p>
               <p>Perchè egli non avrebbe mai aspirato alla mano di lei finchè non avesse potuto
                  offrirle un nome degno di lei.</p>
               <p>Quando Aldo giunse alla tenuta, tutti erano ad aspettarlo.</p>
               <p>Egli fu condotto in casa quasi in trionfo; ma dopo cena, quando la notte fu
                  calata, tutti si ritirarono, lasciando Bianca e il giovane soli.</p>
               <p>Ella sedeva accanto al balcone aperto; egli le si mise ai piedi.</p>
               <p>La luna brillava, inondandoli di un mite e soave chiarore.</p>
               <p>- Bianca, adorata! - sussurrò Aldo guardando la giovane che la felicità rendeva
                  ancora più bella. - Ora sarai mia per sempre, non è vero? Nulla più ci dividerà!
                  Ora anch'io ho uno stato da offrirti....</p>
               <p>- Credi forse che se tu non fossi riuscito avrei rinunciato a te? - rispose Bianca
                  senza arrossire. - Io fui tua fino da quando mi considerasti come una sorella, e
                  se adesso vado orgogliosa del tuo trionfo, è solo per te. Aldo, credi al mio
                  amore?</p>
               <p>- Se ci credo! Ma è il tuo amore che mi ha dato la forza di soffrire, di lottare!
                  E qual premio migliore posso ottenere che quello di farti mia per sempre! Bianca,
                  io ti adoro, noi saremo felici, l'avvenire è nostro! -</p>
               <p>L'attirò a sè, senza che ella opponesse resistenza, e per la prima volta le loro
                  labbra s'incontrarono in un lungo bacio d'amore.</p>
            </div>
            <trailer>FINE.</trailer>
         </div>
      </body>
   </text>
</TEI>
