<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:id="IT18810"
     xml:lang="it">
   <teiHeader>
      <fileDesc>
         <titleStmt>
            <title> Memorie Del Presbiterio: edizion ELTeC </title>
            <author ref="viaf:12348270">Praga, Emilio (1839-1875)</author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words">69537</measure>
         </extent>
         <publicationStmt>
            <publisher ref="https://distant-reading.net">COST Action "Distant
                                        Reading for European Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="firstEdition">
               <title>Memorie del presbiterio : scene di provincia</title>
               <author>Pirandello, Luigi</author>
               <respStmt>
                  <resp> Editor </resp>
                  <name> Francesco Casanova </name>
               </respStmt>
               <publisher>F. Casanova Libraio Editore</publisher>
               <pubPlace>Torino, To.</pubPlace>
               <date>1881</date>
            </bibl>
         </sourceDesc>
      </fileDesc>
      <encodingDesc n="eltec-1">
         <p><!--Tutti i materiali paratestuali della fonte cartacea non riconducibili alla responsabilità dell'autore dell'opera sono stati soppressi nella versione digitale Livello medio: controllo a 
            video con collazione con edizione di riferimento I simboli di citazione e di discorso diretto presenti sulla fonte cartacea sono stati rappresentati sulla versione digitale 
            I trattini di sillabazione a fine riga sono stati soppressi e le parole ricomposte Classificazione Decimale Dewey Classificazione generi BibIt--></p>
      </encodingDesc>
      <profileDesc>
         <langUsage>
            <language ident="it">Italian</language>
            <language ident="fr">French</language>
            <language ident="la">Latin</language>
            <language ident="en">English</language>
            <language ident="vec">Venetian</language>
            <language ident="lmo">Lombard</language>
         </langUsage>
         <textDesc>
            <e:authorGender key="M"/>
            <e:size key="medium"/>
            <e:reprintCount key="high"/>
            <e:timeSlot key="T3"/>
         </textDesc>
      </profileDesc>
      <revisionDesc>
         <change when="2022-02-11"> Revision in ELTeC format: Demma, Lorenzo </change>
         <change when="2018-12-14">Revision in ELTeC format: Pasqual,
                                Valentina</change>
      </revisionDesc>
   </teiHeader>
   <text xml:id="IT010">
      <body>
         <quote>
            <l>
               <foreign xml:lang="fr">J'ai plus de souvenirs que</foreign>
            </l>
            <l>
               <foreign xml:lang="fr">si j'avais mille ans</foreign>.</l>
         </quote>
         <div type="chapter" xml:id="IT010001" n="1">
            <head>I.</head>
            <p>Fra parecchie centinaia di versi che, in mancanza di meriti più
                                        assoluti, ebbero incontestabilmente quello di sciogliere per
                                        bene lo scilinguagnolo alla sonnolenta critica letteraria
                                        del <emph>bel Paese</emph>, v'hanno due componimenti sovra
                                        cui piovve con rara abbondanza la lode; la lode che è per
                                        l'anima di un autore ciò che è pei fiori la pia rugiada
                                        dell'alba.</p>
            <p>Uno di quei componimenti aveva nome il <emph>Professore di
                                                greco</emph>, l'altro portava il titolo che sta in
                                        cima di queste righe.</p>
            <p>Senza ch'egli ripudii gli altri suoi figli, è naturale che questi
                                        due sieno i prediletti del poeta.</p>
            <p>Guardate il sorriso trionfante della madre di cui vi prendete
                                        nelle braccia e accarezzate, ammirando, il bambino; per poco
                                        ella si ristà dal fare altrettanto con voi.</p>
            <p>Per me, se me ne fosse data licenza, non indugerei un momento a
                                        rispondere con baci in fronte alle indulgenze accordate a
                                        quelle mie strofe. Tanto più che, oggidì, le creature che si
                                        commovono un po' ancora alla poesia sono le donne, e le
                                        donne belle in ispecie.</p>
            <p>Ma l'esercizio di siffatti rendimenti di grazie non è concesso in
                                        questa valle di frutti proibiti. Forse provvidenzialmente:
                                        lo scambio delle gentilezze e delle cortesie diventerebbe
                                        troppo generale, e la musica di baci finirebbe per assordar
                                        di soverchio la gente d'affari.</p>
            <p>Però baciar col pensiero non è, che io mi sappia, proibito. Ed è
                                        un bacio morale che io intendo appunto inviare con queste
                                        semplici memorie, come un ringraziamento a quelle poche
                                        anime appassionate che forse, nelle ore men gaie, si
                                        ricordano ancora del mio vecchio professore e dei mio
                                        vecchio curato - due scheletri, adesso, amendue.</p>
            <p>Semplici memorie; è la giusta parola.</p>
            <p>Cominciano e finiscono in un paesello delle Alpi. Il povero
                                        sant'uomo e il suo presbiterio, un medico e una farmacia, un
                                        sindaco e la sua storia... - Ecco tutte le mie scene e tutti
                                        i miei personaggi.</p>
            <p>Nulla è grande, nulla è piccino; il cuore ne è la misura; e un
                                        po' del mio è restato lassù in quei boschi, fra quelle
                                        pareti bianche, in mezzo a quel beato silenzio; lassù dove
                                        furono prima pensate queste pagine.</p>
            <p>Epperò, chi volesse trovarci altra cosa che un po' di cuore non
                                        legga. - So di alcuni, i quali di quel <emph>po'</emph> si
                                        accontenteranno.</p>
         </div>
         <div type="chapter" xml:id="IT010002" n="2">
            <head>II.</head>
            <p>Molti anni, ciò che vuol dire molte sciagure, sono passati dal
                                        giorno in cui bussai a quella porta.</p>
            <p>Compivo i venti, avevo la valigia del pittore sulle spalle, e un
                                        buon angelo mi guidava - un angelo che adesso chi sa dove è
                                        andato a nascondersi. Allora io vedevo e sentivo; splendore
                                        di cielo, verzure di convalli, scroscio di torrenti, belate
                                        di mandre, tutto brillava, profumava, cantava per la
                                        presenza di lui; e sul nostro passaggio gli atomi della
                                        natura si animavano al contatto delle sue ali per parlar
                                        meco di arte e di gloria.</p>
            <p>Quel giorno la conversazione era cominciata al primo nascere del
                                        sole, e aveva continuato senza interruzioni per tutta la
                                        strada.</p>
            <p>Epperò come fui vicino al villaggio di Sulzena, la stanchezza
                                        delle gambe prevalse. Si fece silenzio.</p>
            <p>Tramontava il sole, e pensavo a mia madre; due tra le infinite
                                        cose da cui germina la umana tristezza.</p>
            <p>Essa veniva lentamente impossessandosi di me, ma dolce, quasi
                                        voluttuosa, come quella che conduce alle lagrime, di cui
                                        parla Virgilio - <foreign xml:lang="la">quædam flere
                                                voluptas</foreign>.</p>
            <p>E forse le lagrime erano lì per sgorgare, quando la recrudescenza
                                        della fatica diede nuova autorità alle gambe.</p>
            <p>Furono questi poveri stinchi a farmi accorto della presenza del
                                        villaggio.</p>
            <p>Alla solita strada polverosa, soffice e piana come il pavimento
                                        di un gabinetto principesco, era successo un selciato di
                                        pietre druidiche, sul quale, a non inciampare, vi giuro che
                                        o bisognava avervi camminato appena fuor delle fasce, o aver
                                        compiti molte volte i sette anni.</p>
            <p>Debbo alla luna, che in quel momento era venuta a far capolino,
                                        ed a un mio talento ginnastico se non mi ruppi il collo, io
                                        che sette anni non li avevo ancora compiti tre volte.</p>
            <p>Non è necessario descrivervi il villaggio di Sulzena.</p>
            <p>Voi lo conoscete già, per poco che abbiate fatta conoscenza con
                                        alcuna delle nostre montagne. Cotesti villaggi si somigliano
                                        tutti. Case, o meglio capanne (<foreign xml:lang="vec">baite</foreign>) ad un solo piano, coperte di
                                        schisto nero, e alla parte del nord, di muschio, al cui
                                        verde opaco spesso viene a sposarsi quello trasparente del
                                        caprifoglio avviticchiato alle pareti. Porte basse e larghe,
                                        attraverso alle quali appare il cortiletto ingombro di
                                        gerle, e quasi sempre ombreggiato da un pometo che in maggio
                                        si copre di fiori bianchi e rosa; botteghe, che in un'ora di
                                        esame non arrivereste a indovinare che cosa vendano, se non
                                        esistessero al disopra e ai lati certi orrori di ortografia
                                        scritti a color crudo e per lo più turchino.</p>
            <p>Poi il monumento comunale, la fontana perenne, formata di quattro
                                        lastre di pietra appena dirozzate, e dove tre volte al
                                        giorno vanno a dissetarsi in famiglia tutte le giovenche del
                                        vicinato.</p>
            <p>E se il villaggio possiede un'osteria siete certi di riconoscerla
                                        a una insegna gigantesca colla parola <emph>Albergo</emph>
                                        sovrapposta a un uscio, cui si ascende per tre o quattro
                                        gradini, dietro il quale si cela umilmente un locale umido
                                        sì ma pulito, tappezzato di pentole e di stagni e dove
                                        mancano infallibilmente ai fornelli il cuoco ed il
                                        fuoco.</p>
            <p>Ero già passato davanti a buon numero di case, e per quanto
                                        avessi guardato e guardassi in su ed in giù a destra ed a
                                        sinistra, l'insegna non appariva, che mi potesse far sperare
                                        in una cena ed in un letto.</p>
            <p>Gli abitanti erano già rientrati, vedevo le finestre illuminate
                                        dal riverbero dei focolari; non avevo ancora incontrato di
                                        vivo che un ragazzetto ed un cane. Il primo, spalancati due
                                        grandi occhi azzurri mi aveva contemplato in silenzio per un
                                        minuto, poi s'era dato alla fuga dietro una siepe; il cane
                                        aveva abbaiato sommessamente come uno che non sappia di aver
                                        torto o ragione, poi anch'esso via nella macchia.</p>
            <p>Proseguii tra quelle case dalla faccia inospitale, coll'animo
                                        alquanto turbato.</p>
            <p>Nei pellegrinaggi artistici non è, del resto, cosa difficile di
                                        trovarsi nell'imbarazzo in cui avevo a quell'ora tutta la
                                        probabilità di essere caduto.</p>
            <p>In uno dei libri sacri dell'India sta scritto:</p>
            <quote xml:lang="it">
               <p>"Se ti nasce una figlia dàlle un nome sonoro abbondante
                                                in vocali, e che sia dolce alle labbra
                                                dell'uomo".</p>
            </quote>
            <p>L'egual consiglio si sarebbe potuto dare a quei filologhi dabbene
                                        che imposero il nome ai villaggi. Quando si viaggia senza
                                        una meta prestabilita, all'unico scopo di veder uomini e
                                        cose, quante volte non accade di prendere a destra piuttosto
                                        che a sinistra, di salire invece che di scendere, per
                                        l'unica ragione che avete preferito, leggendo sulla vostra
                                                <title>Guida</title>, fra i molti che vi stanno
                                        intorno il villaggio dal nome più seducente, dal nome più
                                                <emph>dolce alle labbra dell'uomo</emph>? Ma, ahimè,
                                        siccome è più che possibile che una Bice, o una Amina, o una
                                        Adele, siano fanciulle meno perfette di una Giovanna, di una
                                        Gregoria, o di una Anastasia, del pari accade che il più bel
                                        nome intitoli spesso la borgata meno simpatica, e, ciò che è
                                        più triste se vi arrivate a notte, una borgata senza
                                        osteria.</p>
            <p>E tale mi aveva l'aria di essere il villaggio di Sulzena quando,
                                        giunto all'inevitabile fontana, mi scontrai finalmente in un
                                        uomo.</p>
         </div>
         <div type="chapter" xml:id="IT010003" n="3">
            <head>III.</head>
            <p>Curvo sul bacino da cui esalava un acre odor di sapone, prova che
                                        quella sera le comari avevano fatto il bucato, egli teneva
                                        le braccia, nude fino alle spalle, nell'acqua biancastra, e
                                        pareva assorto in qualche occupazione di grave momento,
                                        giacchè non si accorgeva o non curavasi del largo zampillo
                                        che, cadendo dall'alto, gli spruzzava copiosamente la
                                        testa.</p>
            <p>Stavo per rivolgergli la parola, quando si sollevò, e, traendo
                                        dalla fogna un cencio infilzato a un bastoncino, esclamò,
                                        con quel timbro di voce proprio dei lavoratori della
                                        montagna:</p>
            <p>- Una calza! e poi si lagnano della povertà, e poi pretendono
                                        trovar l'acqua pulita alla mattina! Come si fa, se lasciano
                                        otturarsi il pertugio... persino dalle calze! O che
                                        gente!</p>
            <p>- Brav'uomo, gli dissi io, sapreste indicarmi l'osteria?</p>
            <p>Si volse e la prima cosa che osservò fu - indovinate che cosa? -
                                        il mio bastone.</p>
            <p>- Oh! che magnifico corno! ma questo era il papà di tutti i
                                        camosci!</p>
            <p>E senza complimenti, me lo prese dalle mani, a si diè a
                                        contemplare l'alpestre ornamento del mio muto compagno di
                                        viaggio colla compiacenza con cui una forosetta avrebbe
                                        vagheggiato un monile.</p>
            <p>- Non ve ne sono mica sulle nostre cime di camosci così grossi; è
                                        forastiero, vossignoria, non è vero?</p>
            <p>- Sì, siamo d'altri paesi tant'io che il corno. Veniamo da
                                        lontano, epperò abbiamo bisogno di mangiare e di dormire; se
                                        dunque voleste aver la bontà di indicarci....</p>
            <p>- D'osteria propriamente non ce n'è: ma c'è di meglio.</p>
            <p>- C'è il curato!</p>
            <p>- Ma che c'entra il curato coll'osteria?</p>
            <p>- Se c'entra! La mi dica, sarebbe cosa decente che, per mancanza
                                        della locanda, non si potesse alloggiare un cane in
                                        paese?</p>
            <p>- È giusto. Ed è il vostro curato che ha messo insegna?</p>
            <p>- Oh! insegna, no; un prete, le pare? E poi che importa
                                        l'insegna; quelli che girano il mondo non le mangiano mica
                                        le insegne delle osterie, nè vi dormono sopra. -
                                        L'importante è che trovino un desco ed un letto; ciò che si
                                        trova dal signor curato per l'appunto. E, soggiunse,
                                        ammiccando furbamente gli occhi, non si paga niente.</p>
            <p>Quest'ultima informazione mi decise. Già mi aveva ripugnato
                                        l'idea di dormire sotto il tetto di un prete; quella di
                                        dovergli restare debitore di un servigio mi fece cavar dalle
                                        tasche la carta geografica e andarvi in traccia di un'altra
                                        possibile meta.</p>
            <p>Il lettore non si scandalizzi di questa mia istantanea
                                        ripugnanza, apparentemente, solo apparentemente,
                                        volterriana.</p>
            <p>A quell'età non era, come non fui mai, un cattolico fervente;
                                        bensì mi trovavo ancora un cristianello per il quale
                                        l'accettar l'ospitalità da un uomo di chiesa, non sarebbe
                                        sembrato certamente un derogare ai propri principii
                                        religiosi e alla umana dignità. Tanto più con quell'appetito
                                        e con quella stanchezza in corpo!</p>
            <p>Ahimè! la ricusavo appunto, stavolta, perchè già in due altre
                                        occasioni, dacchè mi aggiravo su per quei monti, l'avevo
                                        accettata, e con mio inenarrabile danno.</p>
            <p>Non vi conterò quanto mi era capitato la prima volta; fu una
                                        tragedia che si svolse nelle tenebre di un granaio, fra due
                                        lenzuola di <emph>colore oscuro</emph> e... ciò resterà un
                                        eterno mistero.</p>
            <p>La seconda volta il mio ospite era stato un prete giovane, dalla
                                        faccia color scarlatto, gran bevitore, gran cacciatore e,
                                        per conseguenza, gran parlatore. La sua vita domestica e i
                                        suoi sproloquii, non rammento se più degni di Casti o di
                                        Aretino, erano riusciti a togliermi dall'animo tutto il bene
                                        che le aveva fatto, in quindici giorni, la semplice
                                        natura.</p>
            <p>La possibilità di ricadere nell'afa ammorbata di un sacerdote di
                                        simil genere, mi spaventava quasi peggio delle memorie più
                                        materiali che serbavo dell'altro.</p>
            <p>Chiesi dunque al mio interlocutore, in quanto tempo avrei potuto
                                        raggiungere un vicino villaggio, di cui dovetti ripetere più
                                        volte il nome ch'ei non conosceva che in dialetto; dialetto
                                        spicciativo che faceva un monosillabo di una parola composta
                                        di almeno una dozzina di lettere.</p>
            <p>- Eh! non meno di tre ore, a camminare spedito; e c'è a due terzi
                                        di strada un torrentello che non le consiglio di guadare di
                                        notte.</p>
            <p>- Non importa; questo buon bastone cornuto m'ha, come lo vedete,
                                        aiutato a guadarne altri, e di molti. La strada è
                                        questa?</p>
            <p>- Sì, fino alla chiesa che è là, a due minuti dal paese; poi si
                                        volge per la strada più stretta, a mancina: quella che
                                        scende, costeggiando l'orto del signor curato.</p>
            <p>- Vi ringrazio: state sano, voi e tutta la vostra famiglia.</p>
            <p>- Vengo anch'io fino alla chiesa; di là le indicherò meglio.</p>
            <p>- Benone.</p>
            <p>E ci incamminavamo.</p>
            <p>Le case erano già chiuse quasi tutte. Avean l'aspetto più povero
                                        di quelle vedute nei dintorni; ma in compenso la strada era
                                        di una insolita pulitezza. Alti gruppi di quercie si
                                        intercalavano bizzarramente qua e là all'abitato, coprendo
                                        le tegole di verzura e di ombria; alcune rocche di camino
                                        andavano a nascondersi nel frondame; lì, la casa e l'albero
                                        non erano vicini, parevano abbracciati.</p>
            <p>La luna illuminava quei casti amplessi quasi affettuosamente, ed
                                        io vedeva, nell'umida penombra, di così cari
                                                <emph>motivi</emph> di pittura che me ne piangeva
                                        proprio il cuore a staccarmene.</p>
            <p>- Dite, il mio brav'uomo, oltre il curato, non conoscete nessuno
                                        che possa offrirmi, pagando, una materassa? Una materassa mi
                                        basta e, quanto al mangiare, sono ancor meno difficile.</p>
            <p>- Per carità! Nessuno, nessunissimo; tutta povera gente che a
                                        voltarli colle gambe in aria non cade in terra la croce di
                                        un quattrino. I più agiati, in questa stagione, sono
                                                <foreign xml:lang="vec">all'alpe</foreign>: si dorme
                                        nelle stalle o a ciel sereno... s'immagini.</p>
            <p>- E fra due ore, troverò alloggio all'osteria di....</p>
            <p>- Ne può esser certo: la Gertrude, la locandiera, una diavolaccia
                                        che ha cinque figlioli sulle spalle, apre ai forestieri di
                                        notte: scenderebbe per servirla, anche se si trovasse in
                                        punto di morte.</p>
            <p>- Ditemi un po' che facevate intorno alla fontana?</p>
            <p>- Le dirò: non posso andar a casa se prima non mi sono assicurato
                                        che nulla impedisce il corso dell'acqua. Per esempio, veda,
                                        stanotte la voleva esser bella, se non c'era io a liberare
                                        da questa calza il pertugio. L'acqua inondava la strada, e
                                        domattina per le giovenche, restava nel bacino quella del
                                        bucato.</p>
            <p>- Siete dunque impiegato municipale?</p>
            <p>Spalancò gli occhi, come se gli avessi parlato chinese, poi
                                        rispose:</p>
            <p>- Io sono il campanaro. È per questo che non posso andar a casa
                                        senza aver visitata la fontana.</p>
            <p>Lo strano ravvicinamento del lavatoio col campanile era fatto per
                                        destare la mia curiosità. Ma l'altro non mi fece sospirare,
                                        e continuò:</p>
            <p>- Il signor curato non dimentica mai, quando passo nella sua
                                        stanza per metter la spranga alla porta, dopo il rosario, di
                                        domandarmi se ci sono stato "Baccio e il pertugio?" oppure
                                        soltanto <emph>"Baccio?"</emph>... Sissignore, va tutto
                                        bene. È come un'altra <emph>terza parte</emph>....</p>
            <p>- Il curato copre dunque anche le funzioni di sindaco?</p>
            <p>- Il sindaco! Si starebbe freschi se si aspettasse una
                                        provvidenza dal sindaco....</p>
            <p>Eravamo usciti dal villaggio, e già appariva non lontana la
                                        parete bianca del presbiterio, e più in su, dietro la cima
                                        di un boschetto, la freccia aguzza e scintillante del
                                        campanile.</p>
            <p>La notte era splendida e calma; si sarebbe potuto leggere, al
                                        raggio lunare, la più microscopica scrittura di donna; e,
                                        tranne il gorgheggio sommesso di un usignuolo, che rompeva
                                        l'aria a intervalli, per l'ampia vallata non errava che il
                                        suono de' miei passi e di quelli del campanaro che mi
                                        seguiva zoppicando.</p>
            <p>L'idea del sindaco pareva averlo messo di cattivo umore; giacchè
                                        la sua fisionomia sincera e gioviale erasi alquanto
                                        rannuvolata, come sotto la preoccupazione di qualche cosa di
                                        triste.</p>
            <p>A un tratto, un rumore di passi accelerati giunse dalla parte
                                        della chiesa, e apparve davanti a noi una strana figura
                                        umana che gesticolava, venendoci incontro in mezzo alla
                                        strada.</p>
            <p>Quando ci fu a due passi, diede in uno scroscio di pianto, e
                                        mettendo le mani sulle spalle della mia guida, non
                                        accorgendosi forse nemmeno di me:</p>
            <p>- La muore, Baccio, la muore proprio! Oh! la mia povera Gina...
                                        la mia povera donna... così giovane... così....</p>
            <p>Le lagrime lo soffocavano. Il campanaro era lì come impietrito.
                                        Poi disse:</p>
            <p>- Ma se la stava meglio! Anche il signor curato cominciava a
                                        sperare....</p>
            <p>- Sono stato adesso a chiamarlo. Ah! Baccio, Baccio, la
                                        muore!....</p>
            <p>E proseguì verso il villaggio brancolando.</p>
            <p>Era un giovane sui trent'anni, alto e tarchiato. Egli aveva detto
                                        quelle parole con accento di così profonda desolazione, che
                                        me ne sentivo tutto atterrato. Nulla infatti di più
                                        straziante che lo spettacolo del dolore negli organismi sani
                                        e robusti.</p>
            <p>Ci aveva lasciati appena, che il curato apparì. Sembrava assai
                                        vecchio, e accelerava il passo con visibile stento. Aveva la
                                        larga fronte coronata di capelli bianchissimi; illuminati
                                        dalla luna, li avresti detti un'aureola. Non so quale
                                        solennità traspariva da tutta la sua figura. Alla commozione
                                        che già mi dominava, si aggiunse, al suo apparire, una
                                        specie di vaga dolcezza.</p>
            <p>Mi tirai da un canto, levai il cappello e gli fissai gli occhi
                                        nel viso.</p>
            <p>Ma nel suo pensiero non esisteva certo, in quel momento, che una
                                        immagine; quella della morte con cui stava per trovarsi a
                                        colloquio. Egli meditava la parola che le pone sulla fronte
                                        il sorriso.</p>
            <p>Passò in mezzo a noi, colla testa fissa al villaggio, senza
                                        vederci.</p>
            <p>- Brav'uomo, dissi al campanaro; ho mutato avviso. Mi fermo qui:
                                        dormirò dal vostro curato.</p>
            <p>Il viso del sagrestano si illuminò.</p>
            <p>- Che buona idea, signor mio, che bel pensiero, esclamò con
                                        quella sua voce strozzata che parea voler farsi ad ogni
                                        costo gentile per ringraziarmi. E soggiunse, mettendomi le
                                        mani ai panni:</p>
            <p>- Dia a me la valigia, dia tutto a me; la si metta in libertà;
                                        che bella improvvisata per don Luigi! questa sera ne aveva
                                        proprio bisogno. Se sapesse, signor mio, come ritorna
                                        sbigottito il pover'uomo dalle visite ai moribondi! ne perde
                                        l'appetito per una settimana.</p>
            <p>- Badate, gli diss'io cedendogli il mio piccolo bagaglio; badate
                                        che spenderò la vostra parola; che senza le informazioni che
                                        mi avete fornite, non avrei osato certo....</p>
            <p>- Ma che dice! vedrà che accoglienza le sarà fatta; e ne avrò
                                        anch'io la mia parte, per avervi guidato.</p>
            <p>Tutto il contegno del bravo montanaro rivelava un non so che di
                                        tanto sinceramente cortese che arrivati che fummo alla
                                        porticina del presbiterio, ogni trepidazione, ogni
                                        ripugnanza mi avevano lasciato: mi pareva quasi che
                                        quell'uomo e quella casa li avessi conosciuti e frequentati
                                        già da gran tempo.</p>
         </div>
         <div type="chapter" xml:id="IT010004" n="4">
            <head>IV.</head>
            <p>Uno squillo sottile e prolungato rispose allo scrollo potente che
                                        il sagrestano, avvezzo alle corde del campanile, aveva dato
                                        all'esile cordicina verde che uscia da un buco dell'imposta.
                                        Pochi istanti dopo, un rumor di passi si avvicinò e una
                                        vocina fievole chiese chi fosse.</p>
            <p>- Son Baccio.</p>
            <p>E la porta si aperse.</p>
            <p>Cesare entrando in Roma colle spoglie delle Gallie, non aveva
                                        certo l'aspetto più altiero e più trionfante di quello di
                                        Baccio, quando, penetrato nel corridoio e fatto un sorriso
                                        alla vecchierella che ci aveva aperto, disse a me:</p>
            <p>- Resti servito!</p>
            <p>La prima senzazione che provai, fu di un profumo d'incenso
                                        diffuso, misto a quell'odore senza nome che emana dalla
                                        umidità delle pareti nelle case poco abitate. La
                                        vecchierella che precedeva col lume, parlava a bassa voce
                                        colla mia guida; giunta in fondo al corritoio che dava in un
                                        cortiletto, si arrestò, mentre l'altro proseguiva col
                                        bagaglio e poichè le fui giunto vicino, alzò con ingenua
                                        famigliarità la lucernetta fino all'altezza del mio naso;
                                        allora vidi due occhietti lucidi e profondi che mi fissavano
                                        con una curiosità che sapeva di investigazione e che si
                                        sciolse in un lungo sorriso immobile.</p>
            <p>- Santa Caterina! sclamò poi precedendomi di nuovo attraverso i
                                        ciottoli erbosi, se l'avessi saputo prima, avrei almeno
                                        allestito qualche cosa che fosse degno di un signore!</p>
            <p>E dirigendomi la parola:</p>
            <p>- Siamo in certi paesi, illustrissimo, che si ha proprio vergogna
                                        quando arriva un forestiero come lei. Basta, Don Luigi le
                                        spiegherà meglio ogni cosa. Ecco, s'accomodi qui: questo è
                                        il suo gabinetto.</p>
            <p>Ciò che la ingenua Perpetua chiamava il gabinetto del signor
                                        curato, era uno stanzone ampio ed alto, così che avrebbe
                                        potuto servire per una festa da ballo. Sedetti sopra una
                                        specie di divano coperto di una pelle color caffè, arrestata
                                        all'ingiro da piccoli bottoni d'ottone, e mi diedi ad
                                        osservare. Davanti a me un largo tavolo quadrato, in vecchio
                                        noce annerito, appoggiato a quattro gambe solide come
                                        colonne, dominava da protagonista la scena. Per metà coperto
                                        da un tappeto di panno verde grossolano, sopportava due alte
                                        cataste di registri legati in cuoio, senza dubbio i registri
                                        delle nascite e delle morti, questa <emph>scrittura
                                                doppia</emph>, questa <title>Entrata ed
                                                Uscita</title> di un commercio senza soluzione di
                                        continuità, per quanto possano mutare i tempi e gli
                                        avvenimenti.</p>
            <p>Accanto ad essi il breviario aperto pareva annoiarsi aspettando
                                        la ripresa della lettura interrotta, in compagnia di un gran
                                        calamaio di piombo da cui aveva l'aria di spiccare il volo
                                        una coppia di penne d'oca; appoggiato al calamaio un rotolo
                                        di carta azzurrognola coperta di fitti e grossi caratteri. A
                                        destra del tavolo nereggiava gettando un'ombra lunga e
                                        tagliente sulla parete, una libreria.</p>
            <p>Le novanta volte su cento voi potete giudicare del carattere,
                                        delle abitudini, degli affetti di un uomo dal frontispizio
                                        dei volumi schierati nella sua libreria, E ciò sopratutto in
                                        quelle silenti dimore delle creature pensanti, sepolte nella
                                        monotona vita della provincia, case bianche che serbano una
                                        tal aria di modesta aristocrazia, se così è lecito
                                        esprimermi, in mezzo al bottegume ed al borghesume; oasi
                                        strappate dagli uragani della vita al giardino della
                                        civiltà, dalla civiltà dimenticate, ma che il viaggiatore
                                        filosofo saluta e benedice talvolta colla pia gioia del
                                        nomade nel deserto. Là non troverete le cento nullità
                                        letterarie di cui si pasce ogni giorno la curiosità
                                        cittadina; il libercolo, l'opuscolo di circostanza, il
                                        volume a margini sterminati, ultimo portato della
                                        speculazione libraria, li cercherete invano sotto ai vetri
                                        puliti di quegli scaffali che racchiudono tutte le memorie
                                        di un passato, pane quotidiano di spiriti che, per lo più
                                        tuffati in un ozio meditativo, non hanno bisogno di nuovi
                                        sapori, di sali più corroboranti per innalzarsi al disopra
                                        delle monotone realtà che li circondano.</p>
            <p>La libreria, la famiglia rispetto alla quale non siete nè figlio,
                                        nè padre, ma che vi può dare tutte quelle gioie che stanno
                                        chiuse in queste due parole, interrogatela quando è
                                        patrimonio dell'uomo solitario, dell'uomo esiliato dalla
                                        società e che ha in essa creata la società sua. Lo
                                        conoscerete.</p>
            <p>I libri del curato di Sulzena erano pochi ma eletti.</p>
            <p>Fatta astrazione delle numerose edizioni della Bibbia, dei suoi
                                        dizionarii e commenti, delle opere dei Santi Padri, e dei
                                        numerosi volumi di giurisprudenza ecclesiastica,
                                        suppellettile indispensabile, parecchie file di volumi
                                        legati più modernamente, e taluni con una tal qual
                                        civetteria più da gabinetto di dama che da studio di prete,
                                        annunciavano nel mio ospite una coltura elevata e
                                        gentile.</p>
            <p>Ciò per la scelta così come pel numero. I classici da Omero a
                                        Menandro, da Tucidide a Plutarco, rappresentati nei più
                                        profondi e nei più fantasiosi; i nostri poeti, un bel Dante
                                        coi commenti del Portirelli, legato in oro, e l'indice della
                                                <title>Divina Commedia</title> del Volpi; un
                                        Boccaccio, - ad edizione non purgata. - i poeti minori,
                                        l'Ariosto. Notai l'assenza di messer Francesco e del
                                        Tasso.</p>
            <p>Manzoni chiudeva l'augusta falange. In fatto d'arti figurative,
                                        il curato non era nè troppo eclettico nè troppo avanzato.
                                        Alle pareti pendevano dentro cornici che un giorno erano
                                        probabilmente dorate, quattro larghe ed alte stampe
                                        rappresentanti <title>il giudizio di Salomone</title>,
                                                <title>Giuseppe venduto dai suoi fratelli</title>,
                                                <title>Alessandro che taglia il nodo
                                                Gordiano</title>, e il <title>sacrificio di
                                                Abramo</title>. Insieme formavano come una selva che
                                        tu avessi veduta attraverso alla nebbia, irta di braccia
                                        ritorte, ad angoli acuti, retti, ed ottusi, di gambe
                                        ravvoltolate, raggrinzate, incrocicchiate, di torsi scabri
                                        più della corteccia del pino, di movenze in aperta congiura
                                        contro l'equilibrio, di panneggiamenti più complicati e più
                                        indecifrabili che non siano per me e forse anche per voi i
                                        logaritmi. Il barocco aveva detta l'ultima parola in quelle
                                        quattro composizioni evidentemente uscite da un'unica
                                        fantasia; e lì come incastrati nella parete umidiccia, sopra
                                        ampie scranne a forme rettangolari, erano tale una stonatura
                                        da mettere i brividi al più volgare dei beoti.</p>
            <p>Sul camino, piccolo in confronto all'ampiezza della stanza,
                                        sorgeva sotto il suo berrettone di vetro un pendolo tutto
                                        incrostato di conchiglie marine d'ogni specie e d'ogni
                                        colore, che nell'insieme formavano un disegno assai
                                        somigliante alla rosa dei venti. Ai lati due vasi di
                                        ardesia, lunghi lunghi, di forma conica, ricolmi di carte
                                        fuor d'uso, di vecchi astucci da occhiali, e di fuscelli di
                                        malva appassita, pieni di polvere.</p>
            <p>Evidentemente il curato non prodigava le sue affezioni domestiche
                                        al di là della libreria.</p>
            <p>La fantesca ritornò sull'uscio donde era uscita. Il cigolìo mi
                                        fe' volgere la testa: ella pareva volermi dire alcun che e
                                        non averne il coraggio. Dopo aver titubato alquanto:</p>
            <p>- La scusi, balbettò, la scusi tanto; mi trovo colla credenza
                                        vuota come la chiesa alla mezzanotte. Domani sì, ce ne sarà
                                        della grazia di Dio... adesso....</p>
            <p>- Oh! la mia cara donna, la interruppi, vi pare? Fatemi friggere
                                        due ova, e datemi un boccone di cacio, oppure un tozzo di
                                        pane in una scodella di latte; sono i cibi che preferisco e
                                        non voglio assolutamente che vi diate altre brighe. Anzi, se
                                        mi permettete, verrò in cucina ad aiutarvi.</p>
            <p>- Oh! che buon signore! già l'ho detto subito dalla faccia. Venga
                                        pur qui, se non vuol star solo finchè torni don Luigi;
                                        quanto ad aiutarmi (e si diè a ridere fra i denti), non è
                                        mica caso... se ne avessi bisogno, c'è Baccio.</p>
            <p>- A proposito, sclamò il campanaro quando entravamo in cucina; mi
                                        scordavo di dirvelo, o Mansueta; sapete dov'è il signor
                                        curato?</p>
            <p>- Lo so io? stavo annaffiando quel po' di piselletti che sembra
                                        siano stati cosputati dalle streghe, che Dio mi perdoni...
                                        che non vogliono dar segno di vita...; sento il campanello,
                                        vengo dentro, e don Luigi non c'era già più.</p>
            <p>- È dalla Gina che muore.</p>
            <p>Per poco la povera Mansueta non si lasciò cader di mano la
                                        scodella che stava per collocar sui fornelli.</p>
            <p>- Santa Caterina beatissima! Dite da senno? Ma come mai? non è
                                        possibile... con quel povero bravo suo marito... che l'ho
                                        visto nascere! e con quella povera creatura di bambina!
                                        lasciarli soli... è impossibile, è impossibile. Baccio,
                                        vedrete che Don Luigi non la lascierà morire così.</p>
            <p>Il sagrestano parve star sopra pensiero alcun poco, e,</p>
            <p>- Non so se farò bene o male, disse come parlando a sè stesso; è
                                        notte alta. Ad ogni modo è giusto che tutti lo sappiano e
                                        preghino.</p>
            <p>E uscì frettolosamente da una porticina che metteva
                                        all'aperto.</p>
            <p>Io mi accovacciai sotto l'ampio camino della cucina ed attesi,
                                        osservando la fantesca occupata intorno alla mia cena. Le
                                        sue labbra avvizzite e cadenti cominciarono allora a
                                        muoversi con una velocità che andava sempre crescendo. Il
                                        burro che bilbiva nella scodella accompagnava col suo
                                        capriccioso scoppiettio gli <title xml:lang="la">ora pro
                                                ea</title>, gli <title xml:lang="la">ave</title> e
                                        gli <title xml:lang="la">amen</title> che di tanto in tanto
                                        sfuggivano alla preghiera mentale della vecchierella. Tutto
                                        era silenzio nel resto. Io guardava il tizzone ardente da
                                        cui spiccavansi le faville come anime liberate dalla
                                        materia, e pensavo a quella della povera montanara che in
                                        quel momento faceva forse lo stesso.</p>
            <p>D'improvviso uno squillo, forte e nitido, cadde dall'alto, e
                                        rimbombò nell'aria tragicamente.</p>
            <p>- Che è questo?</p>
            <p>- È Baccio che suona l'agonia per la Gina. E abbandonati i
                                        fornelli, e accostatasi ad una scranna, la povera creatura
                                        cadde ginocchioni.</p>
            <p>O memoria della mia giovinezza!.... Contemplai per un istante
                                        quella testa grigia, e involontariamente piegai un ginocchio
                                        al suo fianco. Fu in questa posizione che trovommi in casa
                                        sua il curato di Sulzena.</p>
         </div>
         <div type="chapter" xml:id="IT010005" n="5">
            <head>V.</head>
            <p>Mi rivolsi al suono dei suoi passi, mi rizzai, e gli mossi
                                        incontro. Egli si fermò, mi stese ambe le mani, e, prima
                                        ch'io trovassi una parola, mi disse:</p>
            <p>- Quanto vi sono grato di non aver proseguito il vostro viaggio.
                                        Oh! non l'avrei perdonata a Baccio, se vi avesse lasciato
                                        partire.</p>
            <p>E data un'occhiata intorno per la cucina, si rivolse a Mansueta,
                                        che si era pur alzata al suo arrivo e che lo stava
                                        contemplando come una imagine santa.</p>
            <p>I rintocchi dell'agonia continuavano.</p>
            <p>- Sei colta all'improvviso, non è vero, poveretta? Hai detto a
                                        questo signore l'abbondanza dei nostri paesi?</p>
            <p>- Oh! è un signore alla buona. Ed ecco le ova che ha desiderato;
                                        fresche come l'acqua del pozzo.</p>
            <p>- Una cena simile! disse il curato; e abbassando la voce,
                                        soggiunse tristamente:</p>
            <p>- E accompagnata da musica siffatta.</p>
            <p>Mi introdusse dipoi nel tinello dove la vecchia fante non tardò a
                                        depormi innanzi, sopra un tovagliolo bianchissimo, le ova ed
                                        il pane accanto a una bottiglia di vino.</p>
            <p>Il curato, cui non avevo ancora avuto modo di rivolgere il mio
                                        discorso tranne che a monosillabi, mi sedette vicino e, pur
                                        ripetendomi le sue scuse per la grettezza della cena, mi
                                        guardava con quell'occhio interrogativo, sebbene meno
                                        adamitico, che aveva veduto, al primo entrare, sotto la
                                        cuffia di Mansueta.</p>
            <p>Il curato poteva contare sessantacinque ai settanta anni; ma la
                                        tarda età appariva in lui più che dalle rughe del viso,
                                        ch'era ancor fresco e rubizzo, da una cert'aria di
                                        stanchezza grave, direi quasi solenne, che circondava tutta
                                        la sua persona. Avea la fronte altissima e singolarmente
                                        convessa: la fiamma della lucerna vi poneva una larga
                                        pennellata lucente che illuminava una pelle così rosea e
                                        così tersa che si sarebbe detta di un fanciullo. Poche
                                        ciocche di capelli, bianchi come la neve, gli circondavano
                                        la testa; ma così fini, così vaporosi, che parevano sospesi
                                        nell'aria, e gli incorniciavano il viso meglio di una chioma
                                        di vent'anni. Il naso aquilino e finissimo pareva di un
                                        gentiluomo spagnuolo; la bocca, da cui apparivano ancora, a
                                        dispetto degli anni, due file intatte di denti, era forse un
                                        po' larga in confronto alla perfezione dei lineamenti che la
                                        circondavano; ma il difetto era cancellato da due piccole
                                        pieghe ai lati che le perpetuavano il sorriso: aggiungete
                                        due occhi limpidi e profondi, l'abito modestissimo, ma di
                                        nitidezza inappuntabile, una mano quasi femminile, una voce
                                        dolce e nel tempo stesso piena di vibrazioni,
                                                l'<emph>erre</emph> di una duchessa - e vi
                                        spiegherete le parole che rivolsi al mio ospite, assaporando
                                        le ova eccellentissime del suo pollaio.</p>
            <p>- Signor curato, gli dissi, davvero che, se non avessi coscienza
                                        della strada che ho percorso, crederei che qui non sono in
                                        Italia. La stranezza del modo con cui oggi ho dato tregua al
                                        mio viaggio, la cordialità che mi circonda, il vostro
                                        aspetto, tutto mi farebbe supporre d'essere in una di quelle
                                        case della Tebaide, dove son vive tuttavia le memorie
                                        bibliche, e gli uomini santi le respirano ancora, e le
                                        ripetono con antica sapienza....</p>
            <p>Il vecchio mi interruppe:</p>
            <p>- Tebaide, sì, è una Tebaide questa valle: ma soltanto per la
                                        solitudine; quanto al resto, sono troppo indegno del
                                        paragone. - Questo pezzetto di cacio... assaggiatene... è
                                        dei nostri pascoli. - Ed è per questo che l'ospitalità è
                                        qui, oltre che è un dovere, un bisogno, una vera
                                        consolazione.</p>
            <p>Una malinconia velata, ma che tentava nascondersi invano, suonava
                                        nella voce del prete.</p>
            <p>- Pochi viaggiatori, m'immagino, passeranno per questi gioghi,
                                        diss'io. E son così belli! Da quindici giorni vado errando
                                        quassù, e non so come mi reggerà il cuore a riveder la
                                        pianura. Vorrei poter vivere sempre in alto, in quest'aria
                                        pura, in mezzo a queste scene sublimi; esse valgono, ve ne
                                        assicuro, signor curato, tutti gli svaghi e tutti gli agi
                                        della città. Io vi invidio....</p>
            <p>- Oh! non ditelo! Voi siete giovane, e, alle vostre parole mi
                                        sembrate poeta - siete pittore, del resto, e... <foreign xml:lang="la">ut pictura poësìs</foreign>; gioventù
                                        e poesia mostrano il lato bello di ogni cosa, e il lato
                                        brutto e triste lo nascondono. Pensate la vita di un uomo
                                        che è solo da quarant'anni!... senza un'anima con cui
                                        ricambiare un'idea!... le scene della natura, voi dite; le
                                        amo anch'io, le ammiro, le adoro, sono le mie confidenti, la
                                        mia società... ma sono mute, non mi rispondono; e si ha
                                        bisogno di chi risponda quando si interroga, quando si
                                        pensa, quando si soffre.</p>
            <p>Alzai la faccia: quella del curato si era fatta più pallida e
                                        pareva che un velo gli fosse sceso sugli occhi. Incontrando
                                        il mio sguardo si ricompose, e mutò tono alla voce, forse
                                        pentito di quelle parole che implicavano quasi una
                                        confidenza a un uomo conosciuto da pochi minuti.</p>
            <p>- Pochissimi viaggiatori, pochissimi; e viaggiatori della vostra
                                        condizione ancor meno. Di solito è qualche mulattiere
                                        ritardato dalle intemperie che viene a chiedermi un posto
                                        per sè e per le sue mule; e' mi dà le notizie delle borgate
                                        ove ha corse le fiere e udito parlar di politica all'albergo
                                        o ai caffè. Oppure son compagnie di tagliapietre che vanno a
                                        esercitare il loro acerbo mestiere sulle cime; povera gente
                                        onesta che di solito ha girato molto il mondo, e avuto
                                        avventure. Ecco i miei ospiti. Capirete come io sia
                                        riconoscente a voi...</p>
            <p>- Signor curato, lo interuppi, io sì che debbo essere
                                        riconoscente a Baccio ed alla mia buona stella di avermi
                                        condotto in questa casa. Ah! la gioventù e la poesia non
                                        sono per me tutto riso e splendore; perchè sono giovine ed
                                        artista, sono pieno di dubbi e di sconforti, e perchè sono,
                                        o meglio sento che sarò un giorno poeta, l'anima mia assorbe
                                        già, insieme colle bellezze, tutti i lamenti e tutti i
                                        terrori della natura.</p>
            <p>Salendo al villaggio, signor curato, mi sentivo triste come un
                                        moribondo; pensavo a mia madre, stranamente. Avevo anch'io
                                        bisogno di trovar chi mi rispondesse, chi mi capisse!...
                                        bevo questo bicchiere alla salute di Baccio, di quel bravo
                                        uomo che mi ha condotto davanti a un'anima buona e bella
                                        come la vostra!</p>
            <p>Prendendo il bicchiere speravo vincere o almeno sviare l'emozione
                                        che sentivo salirmi dal cuore alla faccia. Fu invano: io
                                        stavo sotto un fascino: l'amicizia che doveva legare dappoi
                                        il giovine pittore al vecchio curato aveva già stese le ali
                                        sulle nostre teste.</p>
            <p>Alle mie parole egli si era alzato, e, con un gesto che avea del
                                        fratello insieme e del padre, mi prese le mani,
                                        mormorando:</p>
            <p>- Dio vi benedica!</p>
            <p>In questo, Mansueta entrò con una candela accesa e mi disse:</p>
            <p>- Quando desidera, il letto è pronto.</p>
            <p>Persuaso che fosse l'ora in cui conveniva ritirarsi, strinsi la
                                        mano un'altra volta al mio nuovo amico, e, a malincuore,
                                        giacchè non sentivo più nessuna stanchezza, seguii la
                                        fantesca.</p>
            <p>Ella mi fece salire una piccola scala dai gradini larghi e lisci,
                                        e mi trovai davanti a un letticciuolo pulito, fiancheggiato
                                        da un ampio seggiolone che aveva l'aria di aver passato i
                                        begli anni della sua gioventù fra la musica e l'incenso del
                                        coro.</p>
            <p>Del resto la camera destinatami non offriva molta materia di
                                        analisi. Una sedia coperta di paglia stava al posto del
                                        tavolo da notte, coll'inevitabile bicchier d'acqua e il
                                        mazzo dei zolfanelli; in faccia al letto, sotto la finestra,
                                        un tavolino quadrato con una gamba più corta delle altre,
                                        pareva un ballerino nell'atto di spiccare la <foreign xml:lang="fr">pirouette</foreign>; una fila di
                                        quadretti coprivano in simmetria le pareti bianchissime:
                                        sotto i vetri punzecchiati dalle lentiggini delle mosche,
                                        riconobbi il Crisostomo, San Filippo abate, San Luigi
                                        Gonzaga, - litografie colorate con toni azzurri e rossi
                                        crudi e duri come gli scheletri che si trovano nelle sabbie
                                        dei tropici - brava gente che certo faceva le meraviglie di
                                        veder quel letto vestito a nuovo e me beatamente distesovi
                                        sopra.</p>
            <p>Non era quella la camera che il curato offriva agli scalpellini
                                        ed ai mulattieri; non tardai a persuadermi che per me si era
                                        scelto il locale delle grandi occasioni, in cui chi sa da
                                        quanto tempo nessuno aveva dormito.</p>
            <p>Ne può essere prova l'anedotto innocentissimo che mi piace
                                        contarvi, benchè affatto estraneo al soggetto. Prendo anzi
                                        quest'occasione per ripetere ch'io qui non scrivo un romanzo
                                        col suo principio, col suo mezzo, col suo fine, colle sue
                                        cause, il suo sviluppo e le sue conseguenze, e tutte le
                                        belle cose che si leggono nei trattati di estetica; ma bensì
                                        raccolgo impressioni di scene e di fatti, sensazioni di
                                        luoghi e di persone in cui mi sono scontrato e che, per un
                                        mero effetto del caso convergeranno, se mi si presta
                                        attenzione, a far cornice utile se non anche necessaria al
                                        soggetto doloroso che è la ragione di essere di questo
                                        studio.</p>
            <p>Mi ero dunque coricato e riandavo col pensiero, già ondeggiante
                                        nell'atmosfera magnetica che precede il sonno, i casi della
                                        giornata. Macchinalmente i miei occhi erano fissi alla
                                        finestra chiusa, dalle fessure della quale penetrava un
                                        pallido bagliore di luna. D'improvviso mi parve che qualche
                                        cosa si movesse sul tavolino sottoposto, qualche cosa di
                                        nero, un volume o una scatola. Concentrai l'attenzione,
                                        trattenendo il respiro, e... un sudore freddo mi coperse dal
                                        capo ai piedi; era un berretto da prete che dondolava, che
                                        s'inchinava, che saltellava diabolicamente. Mi rizzai senza
                                        volerlo; il berretto, come se mi avesse veduto o sentito, si
                                        arrestò; riposi la testa sul guanciale, il berretto si diè a
                                        ballare di nuovo.</p>
            <p>Bisogna ch'io confessi che ho la disgrazia di credere a una
                                        quantità sterminata di cose a cui la maggioranza degli
                                        uomini non crede; e voi sapete l'influenza della solitudine
                                        sugli spiriti inclini al soprannaturale.</p>
            <p>A quell'epoca non avevo ancor letto Edgardo Poë, ma avevo già
                                        tutti sognati i sogni di quell'anima infelice; e quell'amore
                                        pieno di voluttuoso sgomento che mi lega adesso al poeta
                                                dell'<title>Inesplicabile</title>, mi avvinceva già,
                                        inconscio, al mondo tenebroso delle sue scoperte. Quel
                                        berretto magico che mi aveva atterrito, cominciavo a
                                        osservarlo, col capo quasi sepolto nelle coltri, collo
                                        sguardo immobile, col respiro represso, eppure con una sorta
                                        di godimento che somigliava a quello che prova il
                                        naturalista quando, frugando nelle roccie, gli vien dato di
                                        scoprire una specie rara d'erba o di minerale. Ballonzolando
                                        capricciosamente, a furia di piccoli sbalzi, il berretto era
                                        giunto sull'orlo del tavolo, e il fiocco, traboccatone,
                                        penzolava, coll'ondeggiamento monotono e regolare di una
                                        campana.</p>
            <p>Allora mi parve di udire ancora i rintocchi della dell'agonia
                                        della Gina, e di veder la giovane morta distesa attraverso
                                        la camera.</p>
            <p>L'eccessiva stanchezza, gli avvenimenti impreveduti danno -
                                        coll'aiuto di una materassa di piume, - di così fatte
                                        allucinazioni.</p>
            <p>Il pallore di quella faccia, rovesciata sulle spalle, illuminava
                                        le pareti; gli occhi, coperti di un velo diafano, come se i
                                        ragni vi avessero filato di sopra, spalancati e pieni di
                                        stupore, scintillavano fiocamente; del corpo, sepolto nella
                                        penombra, non scorgevo che indistintamente i contorni. A
                                        poco a poco svanirono del tutto, quasi assorbiti dalla
                                        oscurità: ma, in compenso, il lume del viso cresceva. Io
                                        l'affisava senza batter ciglio, per tema che, abbandonandola
                                        solo un minuto secondo, la visione dovesse sparire. La
                                        contemplazione indefessa la incatenava; ma fra essa e i miei
                                        occhi passavano dei globi e delle striscie di fuoco.
                                        Cominciavo a sentirli di soverchio stanchi, e già anche la
                                        faccia del cadavere si scioglieva: non ne restavano che due
                                        scintille sotto le palpebre; ma quelle due scintille (mi
                                        toccai per accertarmi che non sognavo) quelle due scintille
                                        non erano una illusione, quelle due scintille esistevano,
                                        quelle due scintille erano occhi veri, due occhi oscuri che
                                        mi guardavano, che mi guardavano fissi fuor da quel berretto
                                        infernale!...</p>
            <p>Balzai nel mezzo della stanza e nello stesso tempo... diedi in
                                        uno scroscio di risa.</p>
            <p>Il berretto rotolò per terra, e il più leggiadro topolino del
                                        mondo mi passò tra le gambe.</p>
            <p>- Ecco uno, pensai, ricacciandomi fra le coltri, uno che ha avuto
                                        più paura di me.</p>
            <p>E spento il lume, e mormorato come il bramino:</p>
            <p>
               <emph>Tutto non è che ombra vana!</emph>
            </p>
            <p>mi addormentai per non risvegliarmi che a mattino inoltrato.</p>
         </div>
         <div type="chapter" xml:id="IT010006" n="6">
            <head>VI.</head>
            <p>Una delle più care soddisfazioni che si possano provare
                                        viaggiando, è quella del ritrovarsi, dopo un buon sonno, in
                                        un paese dove si è giunti di notte e di cui, per
                                        conseguenza, non avete che una idea complessiva raccolta nel
                                        buio, e, il più delle volte, affatto opposta alla realtà.
                                        Giacchè tenebra vuol dire esagerazione, così nel bene come
                                        nel male, nel brutto come nel bello. Svanita la fatica del
                                        corpo e l'animo riposato delle memorie del cammino percorso,
                                        le novità che vi circondano par che acquistino attrattive
                                        maggiori. Uscendo dalla nuova camera o solo mettendo il capo
                                        alla finestra, l'aspettazione e la curiosità sono
                                        soddisfatte, comunque sia la scena che vi si affaccia, nel
                                        modo stesso che se foste davanti ad un quadro nel momento in
                                        cui l'artista ne toglie il lenzuolo che lo nascondeva. La
                                        porta e la finestra danno sull'ignoto; un passo, e voi
                                        sapete, d'improvviso, a che vi hanno condotto le tante leghe
                                        percorse; un'occhiata, e vi decidete a restare o rifare il
                                        bagaglio: - parlo a coloro che viaggiano - come si dovrebbe
                                        sempre viaggiare - senza meta prestabilita.</p>
            <p>Ora la mia finestra dava sul giardino del presbiterio; un
                                        giardino ampio e solcato, sparso da viali di varia larghezza
                                        che si intersecavano ad angoli retti, dando altrettanti
                                        confini alle aiuole. In quegli angoli sorgevano, sovrapposti
                                        a rozze basi di mattoni dei vasi di limoni di straordinario
                                        rigoglio, le cui foglie si distinguevano, pel luccichio, in
                                        mezzo a tutte le altre. Le viti sorrette da lunghi pali,
                                        erravano in tutte le direzioni, qui formando delle vie
                                        coperte sotto cui intravedevo panche e tavole di pietra
                                        scura, là abbarbicandosi ai muri che da due lati facevano
                                        ala al giardino. La vegetazione era splendida: maggio aveva
                                        fatto il suo dovere. Le macchie dei fiori, gialli, rossi,
                                        turchini, bianchi, viola, amaranto, si mescevano in pazza
                                        allegria colle infinite gradazioni del verde dei legumi;
                                        peri e pruni contorcevano i loro tronchi nodosi, avvolti
                                        completamente, come da un abito di festa, nei fiorellini
                                        color rosa e color pavonazzo del rhododendron e della
                                        glicina. Non saprei se fossero cresciuti per colmar panieri
                                        o per comporre ghirlande. Ma quel che dava l'intonazione a
                                        quel quadro di tutte le tinte eran le rose. Avresti detto
                                        che quella notte ne fosse venuta una nevicata: ce n'erano
                                        dappertutto, in alto, in basso, sulle pareti, in mezzo alle
                                        viti, sui tetti, per terra. Il dolce fiore di Venere non
                                        crebbe mai con tanta dovizia intorno ai templi di Lesbo.
                                        L'emblema della virginità, le rose bianche, nascondevano
                                        intieramente il fianco del presbiterio, non lasciando
                                        scoperto che quel tanto che era necessario per dar spazio
                                        alle imposte delle finestre: la mia ne era tutta
                                        incorniciata. La rosa delle quattro stagioni dominava
                                        dispoticamente, nelle siepi, la turba passeggiera dei
                                        tulipani, dei garofani e delle anemomi; le rosette dalle
                                        cento foglie, simbolo delle grazie, gremivano il chiosco
                                        posto a capo del viale più grande, e si cacciavano a destra
                                        e a sinistra sul muricciuolo di cinta, occhieggiando.</p>
            <p>Era evidente che il curato amava i suoi fiori platonicamente;
                                        tranne forse per le funzioni solenni della chiesa, li
                                        lasciava crescere e morire sullo stelo. Infatti un tappeto
                                        di foglie tremolanti copriva i viali: tutti quei fiori
                                        pagavano il tributo della umana fragilità non all'uomo, ma
                                        alla natura e le loro salme, scomposte e sparpagliate
                                        dall'aria, volavano intorno in vortici odorosi, a
                                        somiglianza di farfalle: non avevo quasi aperta la finestra,
                                        che il pavimento della camera ed il letto ne erano
                                        coperti.</p>
            <p>Di là dal muro di cinta si protendeva la campagna, in pendio;
                                        pochi metri coltivati a frumento, esile e sparuto come un
                                        povero esiliato dal suo clima; e, interotte qua e là dalle
                                        macchie dei castagni e degli onici, praterie piene di
                                        sentieruoli. Più in su, la montagna da cui io era sceso il
                                        dì innanzi, arida e brillante delle sue frane silicee. Alla
                                        mia destra sporgeva, oltre il fianco della casa parocchiale,
                                        a poca distanza, un edificio rustico, di proporzioni, per
                                        quanto modeste, pure assai più grandiose di tutte quelle
                                        intravedute attraversando il villaggio. Certo doveva essere
                                        l'abitazione di Baccio. Due fanciulli vi stavano giocando
                                        sul balcone di legno, e una donna, col capo circondato alla
                                        moda montanina di un fazzoletto rosso, distendeva tutto
                                        all'ingiro i pannolini del bucato.</p>
            <p>Fui interrotto nelle mie rapide osservazioni dalla buona Mansueta
                                        che, viste schiuse le imposte, si era affrettata a
                                        prepararmi il caffè e me lo porgeva, fumante e profumato,
                                        chiedendomi come avessi passata la notte.</p>
            <p>Chiesi subito del curato: stava cantando messa.</p>
            <p>Quel <emph>cantando</emph> mi fe' rissovvenire che eravamo in
                                        domenica; epperò mi credetti in dovere di affrettare la mia
                                        modesta toeletta per dar saggio del mio rispetto ai doveri
                                        dell'ospitalità, col far parte dei fedeli raccolti in quel
                                        momento intorno a Don Luigi.</p>
            <p>Discesi e, poichè la vecchia mi aveva preceduto di qualche tempo,
                                        giunto in faccia alla scaletta, mi trovai imbarazzato
                                        davanti a due porte, non ricordandomi quale di esse mettesse
                                        al gabinetto da cui ero uscito la sera. Ne apersi una a caso
                                        e mi accorsi di aver sbagliato; pure andai avanti. Ne valeva
                                        la pena. Era il deposito delle suppellettili più importanti
                                        e degli arredi sacri di maggior valore, il <foreign xml:lang="la">capharnaum</foreign> della chiesa. Il
                                        baldacchino rosso a ricami e frangie d'oro, sorretto dalle
                                        sue quattro aste collocate in altrettanti vasi di pietra,
                                        occupava, con una posa obliqua che rammentava un ubriaco, il
                                        mezzo dello stanzone.</p>
            <p>Intorno, candelabri di metallo pulito, lanterne da processione
                                        infisse sopra bastoni di color rosso già sbiadito verso le
                                        estremità dal sudore delle mani dei
                                        <emph>confratelli</emph>; crocifissi pure di metallo -
                                        allampanati, portanti al congiungimento delle due aste una
                                        specie di rosa fatta di raggi in ottone invece del Cristo.
                                        Tuttociò, disposto in ordine di battaglia sul pavimento,
                                        pareva allacciato, come da serpi di argento, dalle catenelle
                                        sottili dei turiboli. Un armadio gigantesco sorgeva contro
                                        il muro: le imposte ne erano spalancate. Vi pendeva tutta
                                        una famiglia di abiti sacerdotali, camicie, cotte, stole:
                                        guardando da lontano somigliavano una fila di preti
                                        appiccati. Un grosso messale antico mi tentò; l'apersi, e
                                        lessi in lettere rosse intercalate a lettere nere: <quote>
                  <foreign xml:lang="la">Breviarium Romanum ex decreto
                                                  Sacrosanti Concilii Tridentini restitutum, S. PII
                                                  V. Pontificis Maximi jussu Editum, Clementis VIII
                                                  et Urbani VIII. Auctoritate recognitum in quo
                                                  Officia novissima sanatorum accurate sunt
                                                  disposita. Venetiis, MDCCXXVII. Apud Nicolaum
                                                  Pezzana. Una di quelle vecchie edizioni logore e
                                                  belle che fanno pensare. Quasi a ogni pagina erano
                                                  mazzetti di rose disseccate che avevano colorato
                                                  leggermente all'ingiro i caratteri, e mescolato il
                                                  loro profumo di un giorno a quello eterno del
                                                  libro. </foreign>
               </quote>
            </p>
            <p>Dietro una stia piena di galline chioccianti e su cui stavano
                                        sparpagliati una infinità di sacchetti e di cartocci di
                                        semi, portanti il nome della specie scritto su cartoline
                                        appese al collo, a mo' di decorazioni, s'innalzava
                                        appoggiata al muro una immensa tela oblunga; - ai suoi lati
                                        drappeggiavano quattro bandiere tricolori circondanti colle
                                        loro pieghe le lettere cubitali, di color giallo, imitante
                                        l'oro, che dicevano: <emph>Viva lo Statuto</emph>. Quel
                                                <emph>viva</emph> però pareva fosse stato esposto
                                        alla pioggia tutto solo, tanto era sbiadito in confronto del
                                        resto del dipinto; come se il curato a imitazione degli
                                        auguri romani, lo avesse qualche volta esposto sulla porta
                                        della chiesa, senza altre parole al suo seguito, per
                                        celebrare la festa del Dio ignoto. Mi avvicinai, e scorsi
                                        sul secondo <emph>v</emph> le impronte evidenti di una
                                        raschiatura; per poco che un'unghia fosse passata di nuovo
                                        lassù, si sarebbe letto un <emph>via</emph> invece di
                                        leggere un <emph>viva</emph>. Ciò mi fece pensare alla
                                        parete d'un seminario, su quelle stesse montagne, dove avevo
                                        ammirato quest'altra iscrizione epigramma balordo di
                                        sanfedisti: <foreign xml:lang="la">Stat ut 0</foreign> (sta
                                        come zero).</p>
            <p>I lettori vedranno in seguito come io fossi in errore, cedendo in
                                        quel momento, davanti a quel <emph>v</emph> nebuloso, a un
                                        dubbio poco lusinghiero verso il vecchio curato, e più
                                        ancora verso il giovanile entusiasmo che mi aveva così
                                        repentinamente animato verso di lui. Però l'ingiusto
                                        pensiero non durò che un minuto. Riapersi il Breviario; mi
                                        parve di vedervi specchiato il bel viso dell'uomo che vi
                                        leggeva il paradiso attraverso le rose, e giurai a me stesso
                                        che era impossibile ch'egli fosse un nemico della
                                        patria.</p>
         </div>
         <div type="chapter" xml:id="IT010007" n="7">
            <head>VII.</head>
            <p>Nulla di più pittoresco di quel sagrato. A un'altezza
                                        considerevole dalla campagna circostante, leggermente
                                        inclinato verso il villaggio, quasi per invitarne gli
                                        abitanti a salire, era coperto per metà da un'erba fitta ed
                                        uguale; l'altra metà era formata da una lunga scalinata a
                                        gradini bassi e lunghi di marmo bianco, levigatissimo. Un
                                        muricciuolo girava tutto all'intorno; in esso erano
                                        praticati de' sedili, e vi pioveva ombrie profonde una fila
                                        di castagni piantati all'infuori, a distanza ineguali.</p>
            <p>Salii verso la chiesa, da cui uscivano, miste al brontolìo della
                                        folla accalcata che giungeva fin quasi alla metà della
                                        scalinata, le cantilene sacerdotali. Al mio giungere, tutti
                                        quei visi abbronzati, tutte quelle nuche piatte e arruffate,
                                        fecero una evoluzione per la quale mi vidi addosso
                                        cent'occhi che mi guardavano meravigliati come all'aspetto
                                        di una bestia feroce.</p>
            <p>Mi inoltrai con molta disinvoltura, urtando a destra e a manca,
                                        finchè, giunto sotto il pronao, m'avvidi che il proseguire
                                        era impresa impossibile. Mi alzai sulla punta dei piedi per
                                        vedere l'altare; memore ancora delle messe udite in
                                        compagnia di mia madre, m'accorsi di essere giunto in tempo,
                                        la messa era ancora <emph>buona; il libro non era ancora
                                                voltato</emph>. Il curato che ravvisai alla sua
                                        corona di capelli bianchi, era circondato da due preti, meno
                                        vecchi assai di lui, a giudicarne dalle cuticagne, una
                                        fulva, l'altra nera ma che avevano un punto di strana
                                        rassomiglianza nelle chieriche, di ampiezza fenomenale; le
                                        avresti dette due ostie appiccicate alle chiome. La turba
                                        era ginocchioni; gli uomini a destra, le donne a sinistra;
                                        il solo Baccio era in piedi, aggirandosi a capo chino per
                                        veder dove mettere il passo, in su ed in giù, scavalcando i
                                        fanciulli appiccicati alle gonne e alle giubbe, scotendo
                                        sommessamente la borsa dell'elemosina in cima ad una
                                        lunghissima canna che si piegava mollemente ad ogni
                                        scrollo.</p>
            <p>Egli faceva il suo mestiere di scaccino con uno zelo ammirabile;
                                        la borsa compiva dei giri miracolosi; una grossa mano non
                                        aveva finito di alzarsi da una parte e deporvi l'obolo, che
                                        ne vedevi un'altra affrettarsi a far lo stesso dal lato
                                        opposto della chiesa. A volte, invece di scendere fra le
                                        teste, la borsa vi cadeva su: allora, chi si sentiva
                                        chiamato alla carità con così eloquente linguaggio, la
                                        faceva con gesto men devoto, e la moneta, cadendo, dava un
                                        suono più forte. Avvicinatosi alla porta, il campanaro
                                        s'accorse della mia presenza, e, allargandosi a furia di
                                        gomiti la via, in un istante mi fu vicino.</p>
            <p>- Venga con me, mi disse, le ho preparato un posto in cantoria,
                                        proprio accanto all'organista.</p>
            <p>E, tirata fuori una chiave e aperta una porticina quasi
                                        invisibile, mi precedette al buio su di una scala di legno
                                        che scricchiolava.</p>
            <p>Nelle chiese di campagna il privilegio di assistere alle
                                        cerimonie dalla cantoria stabilisce in chi lo gode una
                                        superiorità fra le più invidiate. È una specie di titolo
                                        gentilizio; è il diritto d'<emph>immagini</emph> dei romani.
                                        Non sogni d'ambirlo chi lavora la terra, o chi pascola il
                                        gregge, nelle arti lo ottengono, a volte, il fabbro ed il
                                        falegname perchè membri quasi indispensabili della
                                        fabbriceria cui somministrano <foreign xml:lang="la">gratis</foreign> pali e chiodi per l'apparato delle
                                        processioni; nel commercio, l'alto soltanto: lo speziale ed
                                        il droghiere, che formano una sola persona le nove volte su
                                        dieci.</p>
            <p>Questa gente alla festa, fende con disinvolta alterezza la folla
                                        e sale lassù come a una regia, i villani danno il passo, e
                                        poi guardano i fortunati dal basso sgangherando la bocca al
                                        canto con compunta umiltà.</p>
            <p>Al mio arrivo l'organista intonava allegramente il <title xml:lang="la">gloria in excelsis</title> menando le
                                        gambe e le braccia, e tenendo fissa la faccia allo
                                        specchietto inclinato in cui si rifletteva l'altare.</p>
            <p>Era un vecchierello sottile, con un collo enorme. Non
                                        immaginatevi che io sia per descrivervi ciò che supposi
                                        esistesse disotto a quella cravatta nera: il mio realismo
                                        non giunge sin là. Solo vi dirò che quella cravatta, sciolta
                                        da quel collo, non avrebbe misurato meno della lunghezza
                                        della cantoria.</p>
            <p>Dalla formidabile fasciatura che somigliava un imbuto incatramato
                                        sbucavano quasi paurosi un mento aguzzo ed un naso aquilino,
                                        tenuti insieme da una pelle color di dattero maturo. La
                                        piccola testa sparuta dondolava seguendo il ritmo musicale,
                                        coll'aria ingenuamente burlona dei chinesi di
                                        porcellana.</p>
            <p>Accanto all'organista sedevano due sole notabilità: una figura
                                        lunga lunga, di faccia scura con un grosso libro di
                                        divozione a caratteri cubitali appoggiato sulle ginocchia.
                                        La faccia dell'altro non aveva nulla che si prestasse
                                        all'analisi. Una certa pretesa borghese appariva nell'abito
                                        festivo del farmacista (giacchè non ho nessuna ragione per
                                        indugiare a dirvi che il piccolo uomo rossiccio era il
                                        farmacista); mentre l'altro vestiva un giubbone di stoffa
                                        grossolana pulita, è vero, ma uguale nel resto a quelle
                                        degli umili montanari.</p>
            <p>Poichè m'ebbero per bene investigato, susurrandosi non so che
                                        cosa all'orecchio, si posero a parlare a voce men bassa. Mi
                                        pare che riprendessero una conversazione troncata al mio
                                        arrivo.</p>
            <p>- Vi dico che a me non la fanno, e che non occorre aver studiato
                                        il latino per provar che due e due fanno quattro.</p>
            <p>- Scusi, signor sindaco, rispondeva il farmacista, non ho mica
                                        detto il contrario; benchè, quanto al latino, mi possa
                                        permettere di osservare che è una gran bella cosa l'averlo
                                        studiato. Ma....</p>
            <p>- Non ci son ma, signor Bazzetta carissimo; quel che è del comune
                                        è del comune, e quel che è della chiesa è della chiesa,</p>
            <p>- Mi permetta un esempio. Si ricorda del paretaio di Bernardino,
                                        alle quattro croci? Ebbene, per qual ragione ne è il
                                        proprietario? Perchè da oltre quarant'anni il proprietario
                                        vero, essendo lontano, lo aveva lasciato senza volerlo e
                                        senza saperlo nel godimento di quella terra; quando volle
                                        rivendicarla, si trovò che ne aveva perduto il diritto.</p>
            <p>- Uh, disse il sindaco, se Bernardino avesse avuto a fare con me,
                                        - vorrei vederli adesso chi li mangerebbe i tordi del suo
                                        paretaio.</p>
            <p>- Eppure, signor sindaco, è la legge che parla, e contro la
                                        legge...</p>
            <p>- Una delle due: o Don Luigi cede alle buone o sacram...</p>
            <p>Il campanello dell'elevazione gli tappò la parola in bocca.</p>
            <p>I due interlocutori s'inginocchiarono e si diedero a battersi il
                                        petto. Il sindaco con colpi sonori, il farmacista
                                        accennandoli appena.</p>
            <p>La musica che a questo punto della messa è fissato debba essere
                                        malinconica era diventata, sotto le dita dell'organista che
                                        vi ho descritto un trillo di due note che continuarono senza
                                        mutare, finchè il curato ebbe spalancate le braccia.</p>
            <p>Allora, dato un rapido mutamento agli indici, il patetico
                                        suonatore s'incurvò sulla tastiera, alzò i ginocchi, alzò le
                                        braccia e trombe e tromboni rimbombarono come uno scoppio di
                                        tuono.</p>
            <p>Il sindaco che già si era rimesso a sedere, diè un balzo, e:</p>
            <p>- Maledettissimo, disse, quando volete fare di queste cannonate,
                                        almeno avvisatemi prima.</p>
            <p>L'organista volse il capo, e, certo che alcuno gli aveva parlato,
                                        e non avendo inteso a che soggetto rispose con un sorriso
                                        pieno di ringraziamenti.</p>
            <p>La conversazione riprese con questa domanda del sindaco:</p>
            <p>- Oggi, m'imagino, sarete invitato a pranzo.</p>
            <p>- Per l'appunto, signor sindaco, è d'abitudine tutte le
                                        solennità.</p>
            <p>- Senza contar gli altri giorni, soggiunse il primo con accento
                                        iroso. E seguitò:</p>
            <p>- Ebbene ci sarò anch'io, non a pranzo, perchè sto bene a casa
                                        mia, e poi..... perchè io non sono invitato; bisogna sapere
                                        il latino per essere invitati. Ma fa lo stesso, ci sarò
                                        anch'io, vi dico, e mi sentirete a parlare.</p>
            <p>- Via, via, ve la prendete in un modo! che vi importa mai di quei
                                        quattro palmi di prato?</p>
            <p>- Faccio l'interesse del Comune, io. Sono o non sono il sindaco?
                                        È mio dovere. Non ho mica paura dei preti! Eh, eh, mio
                                        padre, come mi vedete, ai tempi di Napoleone, in Ispagna ne
                                        ha strozzato mezza dozzina.</p>
            <p>- Per amor del cielo, signor sindaco...... la prudenza è la prima
                                        qualità che.....</p>
            <p>- Mi sentirete a parlare. Sono contento che siate testimonio
                                        anche voi. Domani siete in libertà? Venite a pranzo da me;
                                        alla buona, ma.... almeno senza, latino.</p>
            <p>- Non mancherò, signor sindaco.</p>
            <p>- Sono figlio di un militare, e sacr.... fortezza ci
                                        vuole....</p>
            <p>- Per l'appunto. <foreign xml:lang="la">Fortiter
                                                et.....</foreign>
            </p>
            <p>Troncò la citazione come l'altro aveva troncato a metà la
                                        bestemmia, ripiegò dicendo: Fortezza, fortezza: è la prima
                                        qualità ch'io stimo negli uomini.</p>
            <p>La messa era arrivata al <title xml:lang="la">Domine non sum
                                                dignus</title>. L'organista infrenava i suoi
                                        tromboni e lasciava smorire la sua vena musicale in un
                                        belato di voce umana.</p>
            <p>Le ultime parole dello speziale risuonarono nei silenzioso
                                        raccoglimento della Comunione e fecero rivoltare tutto
                                        l'uditorio.</p>
            <p>- Silenzio, diss'egli stizzito al sindaco, mi fate parere
                                        ridicolo.</p>
            <p>- To' è lui!..... borbottò l'altro, - poi ripigliando senz'altro
                                        il filo del suo ragionamento che malgrado l'interruzione
                                        aveva continuato a dipanarsi nel suo capo bernoccoluto:</p>
            <p>- Eppoi sentite; la prescrizione non corre perchè il titolo è
                                        precario e to', mi hanno detto, sono sicuro che, per essere
                                        latino, dovrà persuadervi: <foreign xml:lang="la">non currit
                                                præscriptio contra.....</foreign>
            </p>
            <p>- <foreign xml:lang="la">Non currit præscriptio contra non
                                                valentem agere</foreign>, suggerì dolcemente
                                        l'organista che, ai suoi bei tempi, aveva fatto lo scrivano
                                        di notaio.</p>
            <p>Il Sindaco si volse brusco brusco e con uno sguardo bieco
                                        stereotipò sul viso tondo dell'omacciolo il suo ebete
                                        sorriso.</p>
            <p>- A momenti, brontolò, gli faccio perder io il latino col vizio
                                        di orecchiare.</p>
            <p>L'altro che s'era drizzato in fretta sul suo scannetto lasciò per
                                        darsi contegno ruzzolare la mano sui tasti acuti facendone
                                        sprigionare una gamma ascendente di squittii di quaglie
                                        innamorate.</p>
            <p>- Ve l'ho detto io d'usar prudenza? ammonì il signor
                                        Bazzetta.</p>
            <p>Suonava dall'altare l'ultimo <title xml:lang="la">Dominus
                                                vobiscum</title>, E dalla porta socchiusa dai più
                                        impazienti penetrava nella chiesa con un raggio di sole, un
                                        respiro di ilarità, di vivace, di festoso risveglio.</p>
            <p>- <foreign xml:lang="la">Ite missa est</foreign>.</p>
            <p>Le bianche pezzuole si rizzavano e qualche testolina si volgeva e
                                        qualche occhietto saettava sguardi curiosi in mezzo alla
                                        folla degli uomini assiepati sul limitare.</p>
            <p>Poi tutti uscivano con grande scalpiccio.</p>
            <p>E uscii anch'io e mi posi all'ombra delle querele per fare la mia
                                        presentazione, per dirla in istile di pergamena <quote xml:lang="it">
                  <p>"agli uomini, - ed anche alle donne, -
                                                  dell'<foreign xml:lang="la">oppido</foreign> di
                                                  Sulzena"</p>
               </quote>. </p>
            <p>Pare che la cosa seguisse con scambievole soddisfazione. Io fui
                                        contento di alcune donnine che vidi, - esse di essere
                                        vedute: e gli uomini nella loro ingenuità montanina
                                        guardavano amorosamente con aria di benevola simpatia il
                                        corno portentoso che tenevo in mano e che ostentavo con una
                                        certa vanità.</p>
         </div>
         <div type="chapter" xml:id="IT010008" n="8">
            <head>VIII.</head>
            <p>Pochi momenti dopo, la voce del sindaco e del farmacista
                                        risuonava dietro il muro del giardino parrocchiale, in cui
                                        dopo la messa, mi ero venuto a sedere per liberarmi alquanto
                                        i polmoni dall'afa dell'incenso.</p>
            <p>Il sindaco diceva:</p>
            <p>- Vado a casa a prendere un libro dove si prova, come due e due
                                        fanno quattro, che la terra della carbonaia era del Comune e
                                        deve ritornare al Comune. Ci dò un'occhiata ancora, mentre
                                        voi pranzate e in quattro salti sono qui. Siamo intesi?</p>
            <p>- Intesi? Di che? Oh! io non c'entro, io! Ne ho abbastanza delle
                                        noie della farmacia, perchè cacci le mani negli impiastri
                                        degli altri. Me le lavo io, le mani, quando esco dalla
                                        bottega.....</p>
            <p>- Ma non mi prometteste di venir a pranzo domani?</p>
            <p>- Questo è un altro paio di maniche, e ci verrò senza dubbio, a
                                        pranzo. Anzi, dite pure a Brigida che, o manzo o vitello o
                                        pollo che sia, aspetti me per mettere al fuoco. Vi farò,
                                        caro sindaco, un piatticello....</p>
            <p>- Allora ordinerò di uccidere un pollo.</p>
            <p>- Un'anitra varrebbe meglio.</p>
            <p>- Vada per l'anitra.</p>
            <p>- Giovincellina.... se è possibile......</p>
            <p>- Faremo una scorpacciata, e poi vi dirò che razza di
                                        curato......</p>
            <p>- Tacete!.... A quattrocchi si può emettere un parere; ma qui, in
                                        mezzo alla strada, sulla sua porta..</p>
            <p>- Che porta! Non ho paura io delle cocolle.</p>
            <p>- Io sono amico di Don Luigi.....</p>
            <p>- E di me non lo siete forse?....</p>
            <p>- Amico di tutto il mondo; ma..... capite, oggi pranzo qui,
                                        domani pranzo da voi e il quassio e il tamarindo per farvi
                                        digerire lo do a tutti due.</p>
            <p>- A rivederci; e ne sentirete delle belle.</p>
            <p>- Mi raccomando.... giovincellina!.....</p>
            <p>Uno scricchiolio non lontano mi fe' volgere il capo; era il
                                        signor Bazzetta che entrava dal cancello. Vedendomi, parve
                                        turbarsi un po', e, toccato il largo cappello di feltro,
                                        fece per tornare sui proprii passi. Ma era troppo tardi; io
                                        gli rivolsi la parola:</p>
            <p>- Signor farmacista, gli dissi, permettete che, in assenza del
                                        signor curato, io vi faccia gli onori di casa. Gli amici
                                        degli amici sono amici, - voi conoscete il proverbio, - e
                                        poichè (appoggiai su queste parole) voi siete amico di Don
                                        Luigi come lo sono io.... Il farmacista mi guardava con
                                        occhio scrutatore. La sua faccia che in cantoria non mi
                                        aveva fatto nessuna impressione, ora mi appariva improntata
                                        di una intelligenza, di un acume che traspariva da tutti i
                                        pori. Due occhietti grigi, un naso aquilino, due baffetti ed
                                        un pizzo di un colore impossibile fra il biondo e il grigio
                                        evidentemente resi così mercè qualche apparato chimico, i
                                        capelli appiccicati alle tempia, volti in avanti, divisi da
                                        una dirizzatura inappuntabile. Una certa ricercatezza nel
                                        vestire: stoffa alla buona ma di una tinta, come dire?
                                                <foreign xml:lang="fr">coquette</foreign>, - la
                                        camicia bianchissima, stirata alla perfezione; il colletto
                                                all'<emph>inglese</emph>, e i polsini a buffetti
                                        uscenti vezzosamente di un paio d'oncie fuor delle
                                        maniche.</p>
            <p>Quand'ebbi finito, si avvicinò, mi stese la mano, ch'io strinsi e
                                        mi disse:</p>
            <p>- Un amico di città? Ma, scusi sa, come può essere, se don Luigi,
                                        da vent'anni non si è mosso dal paese?</p>
            <p>- Il tempo non è sempre indispensabile alle amicizie; voi, che
                                        siete amico di tutti, come mi pare di avervi udito dire
                                        testè, lo dovete sapere....</p>
            <p>- Ah! il signore ha udito il discorso?.....</p>
            <p>- Sì, signor Bazzetta, qui e in cantoria.</p>
            <p>Come il lettore vede, il piccolo mistero di cui mi aveva messo a
                                        parte la collerica eloquenza del sindaco destava in modo
                                        sommo la mia curiosità. L'aspetto da energumeno del nemico
                                        del vecchio curato, il parlar sibillino del suo convitato mi
                                        facevano intravedere il filo probabile di una congiura che
                                        la mia stima per don Luigi mi persuadeva ingiusta e malvagia
                                        e che forse il caso e la fortuna mi potevano dar di
                                        sventare.</p>
            <p>Mi fissò nuovamente, parve riflettere, poi prendendo una rosa che
                                        pendeva lì vicino e fiutandola:</p>
            <p>- Che lusso di fiori, disse sbadatamente, e, abbandonato il ramo
                                        che rimbalzò a raggiungere il cespo, continuò:</p>
            <p>- Che taccola quel sindaco; uh! quando comincia a far danzare la
                                        lingua, non smetterebbe più; è una pioggia d'ottobre; è la
                                        mia morte quell'uomo. Alla messa, in piazza, nella farmacia,
                                        dappertutto, la sente la sua voce. E dover far finta di
                                        prenderci gusto! Chè, altrimenti guai! Ha un carattere.....
                                        basta.... le sono seccaggini; pene e tormenti, inerenti alla
                                        vita di campagna.</p>
            <p>- Pare, interruppi, che oggi avesse qualche grave affare pel
                                        capo.</p>
            <p>- Lo so io? rispose Bazzetta animandosi; lo so io? Mi colga
                                        malanno se ho capito una parola di tutto il suo discorso.
                                        Non ha veduto? Dondolavo il capo, tanto per dargli ad
                                        intendere che la ascoltavo, e più di qualche monosillabo
                                        così <foreign xml:lang="la">pro forma</foreign>, come si
                                        suol dire, non ho risposto nè bianco nè nero.</p>
            <p>- Gli consigliaste la prudenza, se non ho male inteso. Trattasi
                                        dunque di cosa in cui è presumibile ch'egli possa
                                        dimenticarla, la prudenza?</p>
            <p>- È un affare che s'agita da un gran pezzo.</p>
            <p>Il curato possiede un campicello; un prato, per dir meglio,
                                        ombreggiato da una gran quercia. Son pochi metri di terra
                                        che non valgono due scudi, tanto più che il curato li lascia
                                        incolti, permettendo che vi raccolgano l'erba e le ghiande
                                        gli accattoni delle montagne. Però, il perchè lo ignoro,
                                        predilige quel luogo stranamente. Ci va, benchè la salita
                                        sia molto erta, quasi tutti i giorni, al tramonto, e vi
                                        resta a leggere un libro, sempre quello, da venti anni in
                                        qua. Or son pochi mesi, essendo obligato da tempo a star a
                                        letto per una febbre ostinata, un bel giorno, dopo aver
                                        molto e molto sospirato, gli venne la fantasia di farsi
                                        vestire e trasportar da Baccio fino lassù, sotto la sua
                                        quercia. Il giorno dopo era guarito. Ebbene, il Sindaco, col
                                        pretesto che quella poca terra è necessaria per farvi
                                        passare una viuzza, secondo lui indispensabile, vuole e
                                        pretende che Don Luigi la ceda al Comune, vantando non so
                                        quali diritti. Per me, ripeto, amico di tutti e farmacista
                                        di tutto il mondo, e così messer Iddio lo volesse. - Che ne
                                        dice?</p>
            <p>- E credete che il sindaco riescirà?</p>
            <p>- Eh! se ci si mette.... ha le autorità dalla sua.... ha
                                        influenze.... acqua in bocca..... ecco don Luigi; facciamo
                                        sembiante di nulla. Il curato infatti ci veniva incontro pel
                                        viale di mezzo, tutto sorridente, e spalancando le braccia.
                                        Avute le mie congratulazioni per la cameretta, pel giardino
                                        e per la chiesa, don Luigi si rivolse al farmacista che
                                        accendeva una lunga pipa di schiuma e:</p>
            <p>- Caro Bazzetta, gli disse amichevolmente, avete data un'occhiata
                                        in cucina? Come vedete, oggi il pranzo è proprio di gala;
                                        bisogna farsi onore.</p>
            <p>- Non dubitate, reverendo, rispose l'altro toccandosi il cappello
                                        e inchinandosi burlescamente: ho già impartite le
                                        ordinazioncine; ora tocca alla Mansueta ed a Baccio; però
                                        un'altra occhiatinina può giovare. Ci vado.</p>
            <p>Quando il farmacista fu partito, don Luigi mi stese nuovamente la
                                        mano, e stringendo con effusione la mia, mi invitò a sedere
                                        sul banco di pietra.</p>
            <p>- Mi sembrate preoccupato, disse guardandomi in faccia dopo uno
                                        scambio di parole che era durato una diecina di minuti.
                                        Ditemi, per carità, che cosa vi ha tolto la ciera contenta
                                        di ieri sera? avete dormito male? vi è nata qualche
                                        contrarietà? parlatemi come a un vecchio amico, mio caro,
                                        giacchè voi siete già tale per me...</p>
            <p>- Preoccupato, risposi, oh! no, davvero! È questa lieta novità di
                                        spettacolo che mi distrae: ho dormito a meraviglia, ho visto
                                        dei soggetti di pittura magnifici, tutto mi sorride e mi
                                        piace, sono vostro in corpo ed anima, e vi avverto, don
                                        Luigi, che il giorno di lasciar questa casa non è molto
                                        vicino.</p>
            <p>- E se occorresse barricarla, per allontanarlo di più, son io
                                        quello che la muterei in fortezza, sclamò il curato, a cui
                                        il lettore s'accorgerà che io non avevo detta tutta intiera
                                        la verità.</p>
            <p>I miei occhi non potevano togliersi da una macchia di castagni
                                        sovrastante al giardino, sotto la quale, da cinque minuti,
                                        era venuto a sedersi il terribile sindaco, armato di un
                                        grosso volume nero nero, e seguito da un figuro che la
                                        lontananza non mi permetteva di ben definire. Nella posa di
                                        quei due uomini raggomitolati sotto quelle fronde, v'era un
                                        non so che di truce, di misterioso, che mi sgomentava. La
                                        testa del sindaco, china sul libro, seguiva affannosamente
                                        la mano dell'altro che pareva leggesse; e di tanto in tanto
                                        si alzava verso il presbiterio, ed erano allora due pugni
                                        chiusi che si appuntavano nella stessa direzione.</p>
            <p>Per quanto mi fosse doloroso il togliere don Luigi alla sua calma
                                        allegria, non potei resistere al bisogno, che mi pareva
                                        dovere, di additargli quello strano gruppo, pur tacendo
                                        delle cose udite in cantoria.</p>
            <p>- Don Luigi, gli dissi, studiano molto le vostre pecorelle.
                                        Guardate lassù quelle due: si direbbero studenti di
                                        Università alla vigilia degli esami.</p>
            <p>Il povero vecchio alzò gli occhi, guardò, ravvisò, e un tremito
                                        gli corse sulle labbra, e un pallore, non so se di collera o
                                        di paura, gli coperse la faccia. Balbettò, per rispondermi,
                                        poche parole ch'io non compresi, e si alzò.</p>
            <p>- Entriamo in casa; oggi conoscerete tutti i notabili del
                                        villaggio.</p>
            <p>E mi precedette passandosi a più riprese la mano sulla
                                        fronte.</p>
            <p>Io mi sentiva l'anima oppressa.</p>
         </div>
         <div type="chapter" xml:id="IT010009" n="9">
            <head>IX.</head>
            <p>Giunti alla sala da pranzo, trovammo la tavola imbandita. Il
                                        curato mi fe' sedere alla sua destra; uno dei due preti che
                                        avevo intraveduto alla messa fu invitato a porsi dall'altra
                                        parte, e gli altri presero posto come vollero.</p>
            <p>Eravamo otto commensali. Il farmacista fu l'ultimo a venirsi a
                                        sedere al mio fianco; e ancora, fra un boccone e l'altro,
                                        scappava via a dare una occhiatinina (egli aveva il gusto
                                        dei diminutivi) ai fornelli. A volte, era egli stesso che
                                        compariva dalla cucina con un piatto fumante che poneva
                                        davanti al secondo prete, il quale stava a capo della tavola
                                        dirimpetto al curato. In tal caso si trattava di qualche
                                        intingolo manipolato dalle sue mani e ch'egli assaggiava
                                        cogli occhi commossi, prima che colla bocca.</p>
            <p>- A lei, Don Gaudenzio; mi tagli un po' di cotesto, ma, per
                                        carità, non dilanii, tagli.</p>
            <p>E, ciò detto, veniva al suo posto coll'aria di uno che, fatto il
                                        proprio dovere, lascia altrui la intiera responsabilità
                                        delle conseguenze.</p>
            <p>Don Gaudenzio pareva creato da Dominiddio apposta per coprire
                                        l'ufficio a cui era stato scelto alla tavola del
                                        presbiterio. Certo erano costrutti così gli schiavi
                                        incaricati di squarciare gli agnelli nei banchetti omerici.
                                        Egli si tirava d'impiccio con una rapidità prodigiosa. Le
                                        sue braccia colossali passavano, coprendolo agli occhi
                                        altrui, due o tre volte sul piatto, poi deponeva coltello e
                                        forchetta, e la vittima si trovava pronta a far il giro
                                        della tavola.</p>
            <p>Quando il piatto arrivava davanti all'organista, l'avresti detto
                                        un convoglio che, fatte brevissime soste alle stazioni
                                        secondarie, è finalmente arrivato a uno scalo di grande
                                        importanza, e perciò vi si ferma un bel pezzo, vogliano o
                                        non vogliano i viaggiatori. Era ingordigia raffinata e
                                        soverchia da parte del musicista? Oh, no certo; ma bensì
                                        deplorabile effetto della sua eccezionale struttura. Ei non
                                        poteva guardar da vicino al dissotto di sè stesso; il volume
                                        del collo ne lo impediva; la sua piccola testa era
                                        inchiodata su quell'enorme piedestallo nella direzione degli
                                        astri e dello specchietto dell'organo, ed era con
                                        grandissimo stento e ancora allontanando il piatto verso il
                                        centro del tavolo, che il povero uomo riusciva a vederne il
                                        contenuto e a prenderne la propria parte. Una volta la sosta
                                        di un pollo arrosto fu così lunga, che il prete che sedeva
                                        in faccia a me fra il curato e l'organista nell'imbarazzo,
                                        perdette la pazienza, e, riscaldato probabilmente dal
                                        profumo della imbandigione che tanto tardava a cadere nelle
                                        sue mani, esclamò:</p>
            <p>- Signor Prosdocimo, in nome di Dio! ci vuol tanto tempo per
                                        decidersi fra un polpastrello ed una ala? Ci sono tanti che
                                        aspettano!...</p>
            <p>Il Bazzetta venne allora in aiuto dell'infelice organista, cui le
                                        parole del sacerdote impaziente avevano dato il tremito.
                                        D'un balzo gli fu alle spalle, e, guidatagli la mano, gli
                                        infilzava sulla forchetta il boccone migliore. Il pretaccio,
                                        che forse lo aveva da gran tempo adocchiato e sperava
                                        infilzarlo sulla propria, si morse le labbra e, preso il
                                        piatto, lo girò al curato, senza servirsene, dicendo
                                        dispettosamente:</p>
            <p>- Non è mica ch'io abbia parlato per me....</p>
            <p>- Oh! osservò don Luigi, chi mai potrebbe pensarlo?</p>
            <p>E mi diè un'occhiata di una furberia che, su quei lineamenti
                                        fatti per la serenità e la dolcezza, era proprio
                                        impagabile.</p>
            <p>I discorsi, durante il pranzo, furono molti e svariati; io, come
                                        nuovo arrivato e come cittadino, ne dovetti naturalmente far
                                        le spese maggiori. Le domande fioccavano, nè a tutto potevo
                                        rispondere.</p>
            <p>Don Gaudenzio era stato in seminario con un tale abatino pieno di
                                        talento e a cui i superiori preconizzavano una carriera
                                        delle più luminose. Egli voleva sapere da me che cosa ne
                                        fosse avvenuto.</p>
            <p>- Don Ambrogio Marzocchi? Non lo ho mai sentito nominare.</p>
            <p>- Pare impossibile! Un giovine di tanto talento. Eppure,
                                        scusatemi....</p>
            <p>- S'immagini....</p>
            <p>- Scommetto che adesso è almeno almeno canonico del duomo.</p>
            <p>- Sarà benissimo.</p>
            <p>Don Gaudenzio non mi guardò più che con aria di suprema
                                        compassione.</p>
            <p>E fui subito dall'organista che con una voce da donnicciuola
                                        malata mi chiedeva se i cori della cattedrale milanese
                                        fossero composti di maschi o di femmine.</p>
            <p>- Maschi, signor Prosdocimo.</p>
            <p>- Pare impossibile: li ho sentiti una volta sola, da ragazzo,
                                        all'epoca dell'ingresso dell'arcivescovo Romilli, e avrei
                                        giurato.....</p>
            <p>- Ci sono uomini che hanno la voce dell'altro sesso; rari sì, ma
                                        ci sono.... mormorò il farmacista.</p>
            <p>E ghignava sotto i baffetti.</p>
            <p>Due commensali non apersero bocca,</p>
            <p>L'uno era don Sebastiano, il vice-curato, l'ombra di quel quadro
                                        luminoso di giocondità, un certo coso incoloro, insipido,
                                        insignificante (ed altre negative in <emph>in</emph>), del
                                        quale per dare un'idea giusta bisognerebbe poterlo
                                        descrivere senza dirne nulla.</p>
            <p>L'altro, un giovane abatino, pallido, dagli occhi azzurri, dalla
                                        ciera linfatica e sofferente, dai modi timidi e muliebri. Lo
                                        splendore vago e malinconico del suo sguardo parea cercasse
                                        qualche cosa che non era presente, una memoria lontana, una
                                        speranza indefinita. Mangiò pochissimo e non bevette che
                                        acqua, ciò che non fece, per esempio, Don Gaudenzio.</p>
            <p>Si era appena finito, e i commensali stavano ancora ripiegando i
                                        tovaglioli, quando Baccio entrò con una faccia sepolcrale,
                                        ed annunzio l'arrivo del sindaco.</p>
            <p>Il curato ebbe un movimento di tutta la persona, e un rapido
                                        sguardo in alto, che mi colpirono. Poi, puntellandosi ai
                                        bracciuoli della poltrona disse, alzandosi lentamente:</p>
            <p>- Vengo; fatelo passare nel gabinetto.</p>
            <p>Un silenzio successe alla partenza del curato; l'imbarazzo
                                        generale era evidente.</p>
            <p>Bazzetta, la testa all'aria, maneggiava con fare sbadato, uno
                                        stuzzicadenti; don Anastasio, il prete che aveva fatto
                                        allibire il povero Prosdocimo, s'era alzato, e, piano piano,
                                        come uno che cerca di sviare da sè l'attenzione, era andato
                                        a collocarsi presso la porta da cui era uscito don Luigi e
                                        origliava. Solo don Gaudenzio, disteso ancora
                                        tranquillamente davanti agii avanzi della lauta
                                        imbandizione, pareva non essersi accorto nemmeno della
                                        sparizione del curato; e dondolandosi il mento, prelibava il
                                        sonno della digestione.</p>
            <p>Io uscii nel giardino sperando che mi sarebbe dato di vedere che
                                        cosa succedeva. Ma fui deluso: tutti gli sportelli delle
                                        finestre erano chiusi; e non si udiva che il burrichìo degli
                                        insetti che svolazzavano tra le rose, mentre dalla cucina
                                        veniva il suono chioccio dei piatti uscenti dal ranno.</p>
            <p>L'abatino, che era sempre stato silenzioso durante il pranzo, mi
                                        seguì fuori dalla stanza, ed entrò in un viale ombroso che
                                        correa parallelo a quello in cui mi ero posto; e vedevo tra
                                        il fogliame la sua faccia diafana e i suoi occhioni profondi
                                        che mi fissavano con una curiosità fatta di meraviglia e di
                                        rispetto nel tempo stesso.</p>
            <p>Certo, a quell'umile esistenza incantucciata fra le umili pareti
                                        di un presbiterio solitario e ignorato, destinato a
                                        crescervi ed a morirvi nell'ombra e nella dimenticanza; a
                                        quella debole creatura pensierosa e malaticcia a cui nessuno
                                        guardava, a cui nessuno parlava; che era lì come un arnese
                                        della parrocchia, inconscio di sè e degli altri, doveva
                                        essere oggetto di meraviglia l'aspetto di un giovane della
                                        stessa sua età, fiorente, robusto, pieno di vita, libero
                                        come l'aria, che era giunto da lontano, dalle città
                                        portentose, che parlava nuove e edificanti parole d'arte e
                                        di progresso, e che il curato, il venerando signor curato
                                        aveva accolto e trattava da pari a pari. È propria delle
                                        nature deboli la facilità di ammirare, e, per talune dì
                                        rimpicciolirsi, il sentirsi di polvere davanti ad altre che
                                        siano o sembrino più elette e più forti, diventa per loro
                                        una compiacenza, quasi una voluttà profonda ed
                                        indefinibile.</p>
            <p>Di tal tempra pareva il mingherlino giovinetto che mi seguiva,
                                        coprendomi di sguardi penetranti e modesti. Mi nacque
                                        simpatia per lui, e, nell'ansietà in cui ero per quanto
                                        accadeva in quel momento nel gabinetto, pensai che facendomi
                                        amico quel piccolo ammiratore, oltre che obbedire alla
                                        incipiente simpatia, sarei forse anche riuscito a trargli di
                                        bocca qualche rivelazione intorno il mistero.</p>
            <p>Giunto a un risvolto del viale, mi indirizzai quindi a lui, che
                                        parve tremar sulle gambe, vedendomi giungere.</p>
            <p>- Siete nativo del villaggio? gli chiesi.</p>
            <p>Egli arrossì fin nel bianco degli occhi, chinò il capo, intrecciò
                                        le mani, si pose a girare le dita come se numerasse le grane
                                        del rosario, e, finalmente, con una vocina velata:</p>
            <p>- Sissignore, rispose.</p>
            <p>- E vivete qui, col curato?</p>
            <p>- Nossignore, in casa del signor Sindaco.</p>
            <p>- Ah! siete suo parente?</p>
            <p>- Parente.... no, ma è lui che mi mantiene agli studii.</p>
            <p>Ripresi a passeggiare; egli mi seguì, ma restandomi indietro un
                                        pochino.</p>
            <p>- E la vostra famiglia, ove abita?</p>
            <p>- Non ho più che mia zia, la sora Mansueta; rispose tristamente
                                        il chierico; sono figlio di una sua sorella, che è
                                        morta.</p>
            <p>- E il babbo?</p>
            <p>- Non l'ho mai conosciuto; non so chi sia stato.</p>
            <p>- Conoscete almeno il suo nome?</p>
            <p>- Nossignore.</p>
            <p>- Ma voi come vi chiamate? Dissi, fissandogli gli occhi nel
                                        viso.</p>
            <p>- Col nome di mia madre, rispose il poveretto, chinando gli occhi
                                        nel pronunciare quelle parole, e, rialzandoli tosto, quasi a
                                        cercarmi silenziosamente la spiegazione di un enigma.</p>
            <p>In questo punto, mentre le foglie stornivano e i passeri
                                        battevano dell'ali al disopra della vite la voce terribile
                                        del sindaco squarciò l'aria tiepida e tranquilla, come lo
                                        scroscio di un torrente che d'improvviso fosse sgorgato dal
                                        monte. Il mio interlocutore impallidì ed io sentii di fare
                                        altrettanto.</p>
            <p>- Ah! possedete dei documenti? Me ne infischio dei vostri
                                        documenti; i miei valgono meglio. E, corpo di mille
                                        Satanassi, se non varranno quelli, ho altre cose nel
                                        sacco.</p>
            <p>Le parole che, a giudicarne dalle interruzioni del sindaco,
                                        venivano intercalate dalla sua vittima, non giungevano fino
                                        a noi.</p>
            <p>- Sì, altre cose nel sacco, e di belle e di buone, signor prete:
                                        è passato quel tempo che mi mettevate paura e ne
                                        approfittavate per rovinare il mio avvenire. È passato, ma
                                        me ne ricordo; e il coltello pel manico adesso l'ho io.....
                                        Quando penso che mi avete fatto ubbidire come un agnellino,
                                        e che ne porto ancora le conseguenze..... con quell'ombra di
                                        pretucolo che mi avete accollato.... Ma... ciò che è segreto
                                        per me non lo è per gli altri, e corpo di... Tacerò se
                                        userete le buone, altrimenti!...</p>
            <p>Vi fu un silenzio di qualche minuto, dopo questa oscura minaccia.
                                        Dopo non udii che un <emph>siamo intesi</emph>, ma così irto
                                        di ferocia che mi rimescolò le viscere.</p>
            <p>Il terribile uomo comparve sotto la vite, dirigendosi al sentiero
                                        ove stavo io coll'abatino.</p>
            <p>Al vederlo, quest'ultimo parve voler sprofondare sotto la
                                        terra.</p>
            <p>- Animale! gli gridò il sindaco, venendogli incontro; che fai qui
                                        a discorrere colle persone che non conosci! Dio ti maledica,
                                        cretino da galera; avanti, a casa, o buschi il resto di
                                        quelle che ti ho date ieri; avanti, a casa, a lavorare!</p>
            <p>E, afferratolo pel collare, lo sollevò dal suolo, e lo piantò a
                                        due passi di distanza.</p>
            <p>E l'infelice, col capo nelle mani, lo precedette, ed uscì dalla
                                        porticina tutta inghirlandata di glicine e di verbene.</p>
         </div>
         <div type="chapter" xml:id="IT010010" n="10">
            <head>X.</head>
            <p>Mi decidevo a seguire la miserevole coppia, pronto a mettermi in
                                        mezzo se le percosse dell'aguzzino si fossero ripetute,
                                        quando un improvviso trambusto nel presbiterio mi fece
                                        tornare sui miei passi. Era come se molte persone andassero
                                        e venissero parlando tutti in una volta a voce concitata e
                                        sommessa.</p>
            <p>Giunsi col cuor stretto alla porta della cucina, e vidi il
                                        farmacista che, curvo sui fornelli, soffiava nel fuoco,
                                        disfacendo nel tempo stesso un cartoccio.</p>
            <p>- Che cosa succede? gli chiesi.</p>
            <p>- È venuto male a Don Luigi, rispose tra un soffio e l'altro.</p>
            <p>- Seriamente?</p>
            <p>- Peuh! Così, così..., i suoi soliti disturbi, ma con forza
                                        maggiore.</p>
            <p>E, svolto del tutto il cartoccio, versò una polvere bianca in un
                                        colino.</p>
            <p>Io volai nel salotto.</p>
            <p>C'erano tutti i commensali meno don Sebastiano, il vice-curato,
                                        il quale notai allora con sorpresa, era sfumato via
                                        quetamente, come fosse un ombra impassibile alle cose di
                                        questo mondo. Tutti facevano capannello in un angolo,
                                        daccanto alla finestra per cui io avea spiato un momento
                                        prima; ma al mio giungere don Gaudenzio se ne staccò, ed io
                                        potei inoltrarmi fino al seggiolone ove avean posto a sedere
                                        il povero curato.</p>
            <p>Egli era estremamente pallido e respirava affannosamente,
                                        comprimendosi il cuore colla mano destra, stringendo colla
                                        sinistra, tutta convulsa, quella dell'organista che gli
                                        teneva un fazzoletto inzuppato sulla fronte, e cacciava
                                        fuori dalla cravatta il mento aguzzo ad una distanza alla
                                        quale, fino a quel giorno, non era probabilmente mai giunto.
                                        Baccio, col viso stravolto parlava a bassa voce con Don
                                        Prosdocimo, i cui lineamenti severi si erano rabboniti di
                                        molto, la Mansueta guardava in cielo e non pareva accorgersi
                                        delle lagrime grosse e rare che le gocciavano sulle
                                        guancie.</p>
            <p>Il curato mi sorrise, e parve, al movimento delle labbra, che
                                        volesse parlarmi, ma non potè; allora abbassò gli occhi e
                                        non li rialzò che alla voce di Bazzetta il quale con una
                                        chicchera fumante in mano, gli diceva:</p>
            <p>- Ecco la camomilla; sa che le ha sempre fatto bene, vedrà che le
                                        farà bene ancora. Giù, giù, mentre è calda; si faccia
                                        coraggio.</p>
            <p>- Quel benedett'uomo, diceva Don Anastasio colla sua voce burbera
                                        e piena di convinzione. non ha altri momenti da scegliere
                                        per venire a disturbare il signor curato? - E lui, così
                                        buono, da guastarsi la digestione per dargli udienza.... a
                                        quel....</p>
            <p>Uno sguardo di Don Luigi, che aveva finito di ingoiare la
                                        pozione, gli troncò le parole in bocca.</p>
            <p>- Come si sente? Va meglio?.... un cuscino per appoggiare la
                                        testa....</p>
            <p>Il curato crollò il capo, ed accennò al cuore.</p>
            <p>- Questo è troppo piccolo, disse Bazzetta a Baccio che portava un
                                        cuscino; - uno di quelli del divano, là in gabinetto.</p>
            <p>Trovandomi il più vicino all'uscio, ne andai in cerca io. Con mia
                                        grande sorpresa trovai disteso sul divano il panciuto don
                                        Gaudenzio, il quale, come se nulla fosse accaduto,
                                        appisolava beatamente col capo appoggiato appunto sui
                                        cuscini di cui venivo in traccia,</p>
            <p>Lo scossi a più riprese, ma inutilmente. Socchiudeva gli occhi ad
                                        ogni mio urto, sussurrava poche parole inintelligibili, e
                                        tornava a russare. Perduta pazienza, afferrai uno dei
                                        cuscini, e, tenendo fermo contro il muro quella montagna di
                                        carne rorida di sudore, lo tirai a me violentemente. Il capo
                                        del prete ricadde sul cuscino sottoposto e continuò via,
                                        sorridendo bestialmente, nel sonno, senza accorgersi di
                                        essere disceso di un piano.</p>
            <p>Cadeva il sole, quando una febbre violenta assalse Don Luigi,
                                        dopo un sopore affannoso che era durato tutta la giornata,
                                        interrotto da lunghi tremiti e da sospiri repressi. Il
                                        Bazzetta, tranne alcune corse al suo negozio, era sempre
                                        stato con me al suo fianco, e fummo noi due che, aiutati da
                                        Baccio, trasportammo e ponemmo a letto l'infermo.</p>
            <p>I due sacerdoti erano partiti per dar passo agli uffizi divini
                                        del pomeriggio; e l'organista ci aveva lasciato due ore dopo
                                        lo sviluppo del male, facendomi di grandi inchini e
                                        raccomandandomi caldamente di restare finchè Don Luigi non
                                        fosse perfettamente ristabilito.</p>
            <p>- Domani, disse mettendosi il cappello, cercherò di venire, ma ho
                                        tanta strada da fare e fa tanto caldo.... Basta, parto meno
                                        crucciato perchè v'è qui lei. Loro signori di città sono
                                        gente di esperienza; è proprio il Signore che l'ha
                                        mandato.</p>
            <p>E si avviò con quel passo misurato, nè frettoloso, nè lento,
                                        delle persone abituate a far sempre la medesima strada.
                                        Baccio intanto si preparava ad andar per il medico il quale
                                        teneva la sua dimora legale a una grossa borgata a tre leghe
                                        dal nostro villaggio. Ma non fu senza arricciare il naso che
                                        Bazzetta rispose alla proposta del campanaro il quale pel
                                        primo pensò alla necessità dell'Esculapio:</p>
            <p>- Il medico! Perchè gli cavi anche quel po' di sangue che ha in
                                        corpo! Il medico!.. febbre? Un salasso!... polso abbattuto?
                                        Mignatte!... Oppressione di capo? Mignatte!.... Delirio,
                                        agitazione nervosa? Un salasso! Salassi e mignatte, ecco il
                                        sistema del dottor Caniveri.... un uomo che stimo, del
                                        resto. Se si lasciasse fare a me.... lo do sano in due
                                        giorni, solo lasciandolo in calma. S'interruppe, pensò, poi
                                        avvicinatosi a Baccio gli disse all'orecchio una parola.</p>
            <p>E soggiunse:</p>
            <p>- Che te ne pare?</p>
            <p>- Magnifica idea!</p>
            <p>- Quello è l'uomo che ci vuole: vado da lui; e al diavolo il
                                        signor Caniveri.</p>
            <p>Verso le sei di sera, Baccio partì, tutto orgoglioso del bastone
                                        col corno di camoscio, ch'io gli avevo prestato di gran
                                        cuore, sapendo di fargli un segnalato piacere.</p>
            <p>Bazzetta crollava il capo vedendolo allontanarsi e fu con voce
                                        dispettosa che mi disse: Io resterò fino a mezzanotte, e
                                        ritornerò sul far del giorno. Intanto voi cercate di
                                        divagarvi, chè davvero, per essere la prima vi è toccata una
                                        giornataccia.</p>
            <p>Poi, avvicinatosi, mi prese per un braccio e ammiccando gli occhi
                                        soggiunse:</p>
            <p>- C'è in casa un vinettinino impagabile. Non fate complimenti; ne
                                        troverete nell'armadio, in cucina.</p>
            <p>E salì alla camera del curato.</p>
            <p>Io feci un giro pel villaggio. Gruppi di montanari e di
                                        villanelle, seduti davanti alle porte delle capanne,
                                        s'indugiavano a respirar l'aria balsamica della sera. Da
                                        qualche finestra debolmente illuminata uscivano le nenie del
                                        rosario, interrotte dal chiocciare delle galline che
                                        sbucavano d'ogni parte dalle siepi degli orti, per
                                        ricoverarsi al pollaio.</p>
            <p>Passando davanti alla fontana, pensai: Chi sa se questa notte non
                                        succederà l'inondazione. E mi pareva di veder Baccio colla
                                        sua famosa calza in mano. Un vero attruppamento di ragazzi
                                        stava immobile, cogli occhi spalancati, come davanti a
                                        qualche cosa di straordinario, in faccia alla porta di una
                                        casupola le cui finestre, a differenza di tutte le altre,
                                        erano spalancate. Chiesi a un d'essi che cosa attirasse la
                                        loro attenzione, ma il ragazzotto, per tutta risposta se la
                                        diede a gambe, seguito dall'intiera falange.</p>
            <p>Mi inoltrai dissotto all'androne; non so perchè, quella casa
                                        aveva qualcosa di strano da cui mi sentivo attirato. Nel
                                        cortile non c'era nessuno; sulla loggia che lo incoronava
                                        erano distese materasse e lenzuola in gran numero; un
                                        cagnolino guaiva presso una porta semichiusa.</p>
            <p>- Abbruciate altro aceto, mamma Lena! ouf! si direbbe che è morta
                                        da una settimana!</p>
            <p>E una vecchia, curva come un tronco abbattuto, attraversò il
                                        cortile con una lanterna in mano e miagolò:</p>
            <p>- Vengo, Lisa! e voi andate là da quel poveretto che a furia di
                                        piangere finirà per perdere gli occhi.</p>
            <p>Era la casa della povera Gina.</p>
            <p>Due ragazzetti, i suoi orfani, vennero a sedersi accanto al cane,
                                        con una enorme scodella di latte e pan giallo, ridendo e
                                        giocando, fra l'una e l'altra boccata. Ma il cane di tanto
                                        in tanto ripeteva i guaiti.</p>
            <p>Partii da quel luogo, quasi col rimorso di averlo profanato colla
                                        mia indiscreta curiosità, e me ne ritornai al presbiterio,
                                        ripensando al sogno della notte e alla quantità e alla
                                        universalità degli umani dolori.</p>
            <p>Le campane dell'Ave Maria squillavano malinconicamente; in
                                        assenza di Baccio si era andato a cercare il suo sostituto,
                                        un vecchio piccino, pellagroso, e che zoppicava.
                                        Nell'alternarsi incerto degli squilli si sentiva qualche
                                        cosa del suo incesso.</p>
            <p>Entrai nella cucina, non illuminata che dalla fioca luce del
                                        crepuscolo: il fuoco era semispento. Un grosso moscone
                                        volava su e giù, ronzando affannosamente e dando ad ogni
                                        tratto del capo nelle casseruole appese ai muri. Non vedevo
                                        nessuno.</p>
            <p>- Il curato dorme ed io bevo. Venite a farmi compagnia. Era lo
                                        speziale, accovacciato e sepolto nell'ombra sotto la cappa
                                        immensa del camino. Mi avvidi subito ch'egli si era rifatto,
                                        colla bottiglia, delle noie e delle fatiche della giornata.
                                        I suoi occhietti brillavano nel buio come due carbonchi. Gli
                                        sedetti dirimpetto, e, sorseggiando quel vinettinino davvero
                                        squisito, si cominciò a chiacchierare.</p>
            <p>Il lettore si imagina di leggieri quali dovettero essere e come
                                        insistenti le mie domande. Avevo giurato a me stesso di non
                                        chiudere occhio se non avessi prima saputo qualche cosa
                                        intorno a quel sindaco misterioso che mi appariva il perno,
                                        il movente del dramma, del cui svolgimento il caso mi faceva
                                        spettatore.</p>
            <p>Il Bazzetta sulle prime fu restìo come un mulo. Sapeva di grandi
                                        cose (ci teneva a convincermene) ma prudenza gli suggeriva
                                        di tenerle per sè. Pochi erano al fatto di così gravi
                                        affari: nessuno forse, dopo il curato ed il sindaco, li
                                        conosceva a fondo come lui: responsabilità quindi maggiore,
                                        obbligo più formale di rinchiudersi nel silenzio. Queste
                                        mezze rivelazioni, queste reticenze non facevano
                                        naturalmente che accrescere a dismisura la mia curiosità.
                                        Misi a contribuzione tutta la mia eloquenza, e pregai e
                                        insistetti tanto che, quando Dio pur volle, non senza
                                        l'aiuto del vino ripetutamente versato, il dabbene speziale,
                                        si decise a snocciolarmi tutta una storia.</p>
            <p>- La Mansueta, disse, quasi per scusar sè stesso, l'ho mandata a
                                        dormire, chè guai dubitasse soltanto che mi permetto di
                                        narrarvi le disgrazie che sentirete, e di cui è, poveretta,
                                        la causa senza volerlo. Se narro a voi, proprio perchè siete
                                        voi, è perchè penso che, alla fin delle fini, fra pochi
                                        giorni sarete lontano le cento miglia, e della mia storia
                                        non vi ricorderete più nemmeno il principio. Accendo la
                                        pipa, scusatemi, e poi mi starete a sentire.</p>
            <p>Ciò che udii quella sera, nel silenzio opaco e tristo di quella
                                        cucina, vorrei potere e saper ripetere colla rozza ed
                                        efficace semplicità con cui narrava il dabbene speziale; ma
                                        dovrei accennare le interruzioni, citare le osservazioni,
                                        ch'egli vi intercalava, senza di che l'effetto sarebbe
                                        mancato e il racconto non farebbe che diventar più prolisso.
                                        Preferisco quindi riassumere alla meglio e raccontarvi con
                                        parole mie:</p>
            <quote>
               <label>IL ROMANZO DEL SINDACO</label>
               <p>Si chiamava Angelo De Boni. La sua famiglia, oriunda di
                                                Zugliano, il capo-luogo del circondario, era un
                                                tempo fra le più agiate di quelle valli. Possedeva i
                                                pascoli migliori, le <foreign xml:lang="vec">baite</foreign> le meglio costrutte, e il belato
                                                e le campanelle delle sue mandrie si sentivano a
                                                molte e molte leghe all'ingiro. Le donne De Boni
                                                erano citate per le loro gonne di seta e cotone,
                                                lusso che non si permettevano se non la moglie
                                                dell'Intendente e la sorella dell'Esattore. Quelle
                                                gonne invidiate avean valso anzi a far correre pel
                                                paese certe voci poco benevoli sulla rettitudine dei
                                                costumi di casa De Boni.</p>
               <p>Questa si componeva di due famiglie riunite in una sotto
                                                il governo di due fratelli, il padre e lo zio di
                                                Angelo. Quest'ultimo, uomo dato in corpo ed anima
                                                alla religione, rimasto vedovo in giovane età con
                                                due ragazze e senza erede maschio, natura bisbetica
                                                e malinconica, teneva i conti, regolava le spese, e
                                                viveva in casa (una grande casaccia umida e burbera
                                                la cui porta maestra era sempre chiusa) come una
                                                lumaca nel guscio. Il padre di Angelo era l'opposto
                                                del fratello. V'erano due ore soltanto sulle
                                                ventiquattro in cui egli si ricordasse di avere una
                                                famiglia e una casa: al mezzogiorno, vale a dire
                                                all'ora del desinare, e a mezzanotte, vale a dire
                                                all'ora del coricarsi. Il resto della giornata lo
                                                passava girando da un pascolo all'altro, da questo a
                                                quel bosco, calzato di due enormi stivali, che in
                                                paese erano proverbiali, e armato di un alto e
                                                grosso bastone le cui solide proprietà non erano
                                                ignote a nessuno dei suoi pastori e dei suoi coloni,
                                                compresi i vecchi, le donne, e i fanciulli. Alla
                                                sera, giocava a <title>tresette</title> all'osteria,
                                                trincando come un bufalo, bestemmiando come un
                                                vetturale, pallido se vinceva, scarlatto se la
                                                fortuna gli voltava le spalle, arcigno, beffardo,
                                                arrabbiato sempre. Sua moglie era una donna piccina
                                                e grassotta, di un biondo cinereo, con una pelle la
                                                cui floscidità appariva più che mai nelle palpebre,
                                                le quali non potevano star sollevate un minuto
                                                secondo, talchè chi non la conosceva poteva credere
                                                ch'ella fosse cieca o avesse il dono di camminare ad
                                                occhi chiusi.</p>
               <p>Del resto, essere passivo e inconcludente, errava per la
                                                casa, dal solaio alla cantina, accusando
                                                flemmaticamente e inappuntabilmente ad ogni bisogno,
                                                colla regolarità di un pendolo, come un sonnambulo,
                                                come un automa. Non si capiva come quella
                                                  <emph>cosa</emph> avesse potuto procreare due
                                                volte. Giacchè il signor Angelo aveva avuto un
                                                fratello. È vero che costui - vivo, pochi lo avevano
                                                veduto, morto, nessuno ne osava parlare... almeno in
                                                publico. Era il secondo genito e pare che la sua
                                                venuta al mondo non avesse gran fatto garbato
                                                all'autore dei suoi giorni. Le dicerie andavano più
                                                in là: si mormorava che l'infelice avesse dovuto
                                                accorgersi allo sbaglio fatto nascendo, appena
                                                uscito di fascie. Fu il cane della casa; cane a tal
                                                punto che un bel giorno, (l'infelice contava allora
                                                quattr'anni) un calcio paterno nel ventre lo aveva
                                                messo a filo di vita. D'allor in poi la rachitide si
                                                impadroni di quel diseredato che vedevate,
                                                origliando alle fessure delle finestre,
                                                strascinarsi, smorto e coll'asma, dietro le gonne
                                                della madre affaccendata e noncurante, finchè andava
                                                a ricoverar le visioni e la tosse in qualche angolo
                                                della casa, dove le mosche fossero meno numerose e
                                                accanite nel tormentarlo. Due anni dopo quel calcio,
                                                la portaccia De Boni si aperse, un piccolo feretro
                                                ne uscì, e tutto fu detto. Le due cuginette di
                                                Angelo erano ciò che in campagna chiamano due
                                                  <emph>leggierine</emph>; non brutte, non belle,
                                                orgogliose e facendo pesare i gruzzoli della loro
                                                dote su tutte le fanciulle del paese, incapaci di un
                                                buon pensiero, atte a diventar due esperte
                                                cortigiane o due donne simili alla loro zia, secondo
                                                l'occasione e le circostanze, si assomigliavano in
                                                tutto, e si accordavano in tutto, tranne che in due
                                                cose sole: la maggiore aveva un culto speciale pei
                                                girasoli che alla minore mettevano spavento: questa
                                                si sarebbe pasciuta per la vita eterna di stufato
                                                d'agnello, e all'altra veniva la nausea solo a
                                                sentirne l'odore. Del resto il vecchio bigotto che
                                                si spartiva la vita fra i registri dei bovini e dei
                                                laticinii, e il <title>Manuale di Filotea</title>,
                                                le lasciava far quanto volevano, e, purchè non gli
                                                lasciassero mai sfornita la scatola del tabacco, non
                                                se ne imbarazzava nè punto nè poco.</p>
               <p>Questa suprema noncuranza del presente e dell'avvenire
                                                della loro prole, era l'unico punto di somiglianza
                                                fra i due fratelli De Boni. Rotto appena il
                                                guinzaglio inevitabile della primissima infanzia, il
                                                piccolo Angelo, nerboruto e tracotante ragazzotto
                                                dai capelli fulvi e dallo sguardo battagliero, si
                                                era affrettato ad approfittarne. Era lo spirito
                                                folletto, il genio malefico delle mandre e dei
                                                pastori. A piedi nudi, a capo scoperto, lo scudiscio
                                                in mano, quando non era qualche cosa di peggio,
                                                facesse caldo, facesse freddo, sotto il sole, sotto
                                                la pioggia, piombava nei tugurii, rovesciava le
                                                pentole, gettava l'acqua della polenta sui focolari
                                                a stento attizzati, prendeva i vecchi per la barba,
                                                i marmocchi pel naso o le orecchie, attaccava dei
                                                razzi alla coda dei gatti, trovava un gusto matto ad
                                                affumicar le tane dei sorci, e, quando, stanco
                                                finalmente e trafelato se ne ritornava a casa
                                                sull'imbrunire, aveva sempre in tasca un cartoccio
                                                destinato al suo prediletto passatempo della sera.
                                                Quel cartoccio conteneva una dose di quella polvere
                                                di cui si riempie la striglia adoperata sul corpo
                                                dei cavalli e dei muli, egli ne faceva incetta
                                                mediante pochi quattrini, presso i ragazzi dei
                                                mulattieri dipendenti da suo padre, e, arrivato a
                                                casa, salìa pian pianino alla camera del fratello
                                                rachitico, alzava le coltri del suo letticciuolo, e
                                                con gioia satanica ne cospargeva copiosamente le
                                                lenzuola. Nulla dà il prurito come quella polvere;
                                                un prurito morboso, insopportabile, spasmodico. Il
                                                povero piccino si coricava all'avemaria, e non era
                                                appena sdraiato che cominciava a contorcersi e a
                                                gemere. Angelo, appostato dietro l'uscio, si teneva
                                                i fianchi, e gongolava pensando che la infelice
                                                creatura ne avrebbe avuto fine al mattino seguente.
                                                Era questa la <foreign xml:lang="fr">bonne
                                                  bouche</foreign> del suo quotidiano banchetto di
                                                piccole infamie.</p>
               <p>Un avvenimento straordinario, e complicato da molti casi
                                                fatali, venne a troncarle sul più bello, od almeno a
                                                cambiarne il corso.</p>
               <p>Il vecchio scorridore di giogaie, l'iracondo dispensiero
                                                di bastonate, il bevitore senza pari, il giuocatore
                                                febbricitante, cominciava a sentire il peso degli
                                                anni inesorabile. I primi bagliori dell'alba che
                                                venivano a trovarlo nel letto, egli non li salutava
                                                più coll'animo lieto di una volta; "così presto?"
                                                pensava, e vestivasi con minor sollecitudine,
                                                guardando con un senso d'invidia, che non voleva
                                                spiegare a sè stesso, la moglie che russava
                                                dall'altra parte. Le erte lo infastidivano;
                                                brontolava assai spesso contro l'incuria degli
                                                appaltatori stradali: e si sorprendeva le molte
                                                volte, a mezzo del cammino altre volte percorso d'un
                                                tratto, seduto sotto una quercia, colla testa
                                                annuvolata e le ginocchia indolenzite. Nel tempo
                                                stesso il suo carattere subiva insensibilmente una
                                                trasformazione. Il malumore senza parentesi serene,
                                                il non mai interrotto digrignare dell'animo suo,
                                                subiva adesso dei lunghi intervalli di stanchezza,
                                                nei quali pareva che quell'orso si sprofondasse in
                                                una profonda ed amara meditazione. Erano rimorsi?
                                                Era presentimento di avvenire funesto? La podagra lo
                                                assalì repentina come un colpo di fulmine, e colla
                                                podagra tutti gli incomodi e le sofferenze reali o
                                                immaginarie che sono conseguenza degli improvvisi
                                                cambiamenti nelle abitudini inveterate.</p>
               <p>Allora, a sentirlo, non c'era giuntura che non gli
                                                dolesse, nè c'era altro sollievo per lui, che
                                                stroppicciargli le dita: ciò che la placida sua
                                                consorte disimpegnava colla impassibilità e lo
                                                scrupolo con cui rigovernava ogni sera il vasellame
                                                di cucina. Al mattino era preso da granchi
                                                fortissimi allo stomaco che lo contorcevano sulle
                                                lenzuola come una serpe a cui si sia fracassata la
                                                testa; e lo seppellivano sotto una montagna di
                                                pannolini caldi che, egli, dopo un momento, gettava
                                                dalla finestra.</p>
               <p>Condannato all'immobilità dalla malattia, ebro di noia,
                                                un pensiero che non gli era mai passato pel capo
                                                dacchè era uscito dalla scuola, gli attraversò la
                                                mente: che cioè esistevano dei libri e che
                                                probabilmente essi dovevano essere stati fatti per
                                                qualche cosa. Ne chiese; e fu un grande avvenimento
                                                in famiglia. Le due pulzelle corsero a nascondere
                                                nel solaio certi volumi che usavano leggere di
                                                soppiatto e che vendeva loro di tanto in tanto il
                                                compiacente mercante girovago (il <foreign xml:lang="vec">masciago</foreign>) che passava pel
                                                paese ogni quindici giorni; e il lettore del
                                                  <title>Manuale di Filolea</title> fu molto
                                                contrariato di veder un vuoto nelle due file di
                                                libri ascetici che componevano tutta la sua
                                                supellettile letteraria.</p>
               <p>Poche persone venivano a visitare l'ammalato: la casa De
                                                Boni aveva qualche cosa scritto sulla facciata che
                                                parea dire alla gente - "stanimi lontano". E ancora,
                                                a quei che vi andavano di tanto in tanto, vuoi per
                                                carità, vuoi per altri fini, la mezz'ora, presso
                                                quel capezzale, somigliava a una mezz'ora passata in
                                                una tomba. Il vecchio podagroso li salutava con un
                                                monosillabo, poi li lasciava parlare, mentre la sua
                                                attenzione pareva aggirarsi le mille miglia lontano.
                                                Le labbra erano in perpetua agitazione, e gli occhi
                                                che teneva abitualmente fissi alla parete davanti a
                                                sè, d'improvviso, a un punto inconcludente del
                                                discorso che gli era fatto, si animavano e venivano
                                                a squadrar stranamente dal capo ai piedi il
                                                narratore. Ciò che facea rabbrividire e balzar sulla
                                                sedia costui. A volte, li interrompeva sul più bello
                                                di una narrazione con un addio, secco come una
                                                acciuga, e riapriva un <title>San Tomaso
                                                  d'Aquino</title>, o il <title>Mese di
                                                  Maria</title>, riaccomodandosi il guanciale sotto
                                                la testa.</p>
               <p>La famiglia non si diede per molto tempo pensiero di
                                                queste ascetiche malinconie. Ma un giorno il figlio
                                                Angelo s'accorse che la cosa si spingeva a
                                                conseguenze imprevedute e per lui poco gradevoli.
                                                Suo padre diventava caritatevole, - faceva delle
                                                elemosine. Per un uomo, noto per la sua tirchieria,
                                                la cosa era grave. Era certo segno di un grande
                                                disordine morale; perciò i maggiori eccessi
                                                diventavano possibili.</p>
               <p>Diffatti la sua prodigalità in breve non ebbe più limiti.
                                                Buttava via il danaro e le robe dalla finestra -
                                                letteralmente.</p>
               <p>Quale era stata la causa di sì strano rivolgimento?</p>
               <p>Ecco: un giorno leggendo il Vangelo; gli era caduta
                                                sottocchio quella sentenza, satura di un sublime
                                                socialismo, che dice: - <emph>In verità vi dico è
                                                  più facile che un cammello passi per la cruna di
                                                  un ago, che non un ricco entri nel regno dei
                                                  cieli.</emph> - E poi la risposta del Cristo al
                                                Fariseo: - <emph>Se vuoi la salute, va, vendi ogni
                                                  aver tuo, e danne il prezzo ai poveri.</emph>
               </p>
               <p>Queste parole avevano rimescolato le viscere del vecchio
                                                peccatore spaventato. Il suo animo fu sopraffatto da
                                                superstiziosi terrori.</p>
               <p>Inoltre una voce gli sussurrava in cuore: - che ti
                                                servono a te oramai le ricchezze? tu sei impotente a
                                                goderne: poco ti resta da vivere - e tu dovresti
                                                sagrificar la tua salute eterna per il bene degli
                                                eredi?</p>
               <p>Posta così la quistione - l'egoismo l'aveva sciolta
                                                subito. - L'avaro era diventato prodigo per
                                                ispeculazione, e collocava i suoi averi
                                                all'interesse nella cassa pensioni del Padre
                                                eterno.</p>
               <p>Ma ciò non poteva sembrare ugualmente utile a quei di
                                                casa sua, specialmente al figlio Angelo, che contava
                                                allora già più di trent'anni e che, da quando il
                                                padre s'era ammalato, si considerava come capo della
                                                famiglia. Egli aveva col sangue ereditato tutta la
                                                sordidezza e la prepotenza del padre: - si oppose
                                                vigorosamente alla sua ruinosa follia. Non lo
                                                perdette più d'occhio un minuto; prese un robusto
                                                montanaro tra i suoi mandriani e lo creò carceriere
                                                del vecchio idiota, Costui, felice di vendicarsi dei
                                                maltrattamenti avuti dal De Boni, fece il mestiere a
                                                meraviglia; - custodiva rigorosamente il suo padrone
                                                e lo picchiava un poco ogni giorno. La famiglia non
                                                se ne dava per intesa. Ma il povero rimbambito
                                                entrava in parossismi furiosi: egli urlava come un
                                                ossesso - tanto che la gente si fermava nella
                                                strada. Un giorno qualcuno gridò ad alta voce contro
                                                queste violenze - e il montanaro affacciatosi alla
                                                finestra rispose:</p>
               <p>- Ma è pazzo, pazzo da legare.</p>
               <p>Questa scena diede ad Angelo un'idea: pensò di liberarsi
                                                di quel fastidio col mettere il vecchio al
                                                manicomio.</p>
               <p>E andò difilato dal!'intendente. Ma questi, udito il suo
                                                desiderio, tirò innanzi delle difficoltà; - ci
                                                volevano tante condizioni per far ricoverare il
                                                vecchio - eppoi, egli non era povero, - era
                                                necessario pagare una retta mensile piuttosto
                                                grave.</p>
               <p>Angelo uscì di là bestemmiando contro questa società che
                                                non gli usava la finezza di liberarlo di suo padre.
                                                Ma in quel torno una circostanza venne a favorire il
                                                suo disegno.</p>
               <p>Un giorno che pioveva a rovesci e le vie della piccola
                                                città erano mutate in torrentelli melmosi, un
                                                avvenimento stranissimo faceva dimenticare quel
                                                tempaccio agli avventori raccolti nella così detta
                                                bottega da caffè, l'unica del resto, a cinque leghe
                                                all'ingiro, che potesse portare o bene o male tal
                                                nome. La pareva mutata, all'immenso ronzio che vi si
                                                udiva, in un alveare di api antidiluviane: chi
                                                ragionava <foreign xml:lang="la">ex
                                                  cathedra</foreign>, chi avanzava osservazioni
                                                sommesse, chi parlava all'orecchio del vicino, chi
                                                girava da questo a quel capannello come in cerca di
                                                consigli o di spiegazioni; talchè la povera
                                                conduttrice del negozio, sudata come un pulcino,
                                                faceva una confusione non mai veduta nel distribuire
                                                le tazze di caffè, i <emph>capiler corretti</emph> e
                                                i bicchierini di <emph>anesone</emph> di
                                                Brescia.</p>
               <p>- No, no, no, diceva a mezza voce, aggiustandosi la
                                                cravatta intorno al collo, il vecchio cancelliere
                                                Anastasio; no, qui c'è sotto un mistero.</p>
               <p>-<foreign xml:lang="la">ex Mysterium, mysterium
                                                  invocat!</foreign> notava cattedraticamente il
                                                maestro di scuola; e, ne attesto i sette savii della
                                                Grecia, il mistero che circonda questi signori non
                                                comincia qui.</p>
               <p>- Eh! bontà di Dio! voi siete pulcini nel guscio ancora;
                                                e volete pigolare, e delle cose e della gente delle
                                                grandi città. Se ci aveste passato un mese e cinque
                                                giorni di seguito, come me... bontà di Dio!... a
                                                Milano! I palazzi, i teatri, gli equipaggi... il
                                                corso... il caffè, e... come lo chiamano il laus...
                                                lans... chinetto, il maca... ca... il camao...
                                                giuochi d'inferno!... Quante famiglie di cui ieri si
                                                parlava come del re Erode, ricchi da non saper più
                                                contar i denari... da un momento all'altro, trac!
                                                colle gambe all'aria... e chi l'ha avuta, l'ha
                                                avuta! Allora, somigliano buone anche le cittaduzze
                                                di campagna, anche le borgatelle dei montanari.</p>
               <p>Chi parlava con tanta esperienza di causa era il signor
                                                Ernesto, il più bel giovane del paese a detta delle
                                                mammine, e quello che <emph>vestiva</emph> con
                                                maggior garbo, a detta delle fanciulle. Quel mese e
                                                cinque giorni passati a Milano lo circondavano di
                                                gloria, come l'aureola dei Santi, ed egli passava la
                                                vita, in un ozio senza riposo, bellimbusto davanti
                                                alla farmacia e al caffè, giocatore ammanierato e
                                                pieno di mentita sbadataggine al tavolino delle
                                                carte, annoiato e contento, sbadigliando e
                                                pavoneggiandosi, capace di parlare dall'alto al
                                                basso anche col re, se lo avesse incontrato, e
                                                lasciando sempre nel discorso una filza di
                                                sottintesi che davano a pensare agli ingenui suoi
                                                compaesani chi sa quanti romanzi pieni di tragiche e
                                                sentimentali vicende... tutte nel giro di quel mese
                                                e di quei cinque giorni.</p>
               <p>Egli si arricciò i lunghi baffi neri, arrotondò
                                                coll'indice della destra le tese di un cappello di
                                                feltro di una bianchezza insolente, e lasciata cader
                                                con grande rumore la stecca che aveva nella
                                                sinistra, e, inalberandosi come uno che stia per
                                                prendere la corsa, soggiunse:</p>
               <p>- Le città... le grandi città come Milano! come Parigi! -
                                                non sono stato a Parigi... ma fa lo stesso; chi ha
                                                visto Milano ha visto Parigi... miglia più, miglia
                                                meno. Il denaro fugge, scappa, scivola, svapora,
                                                svanisce, dilegua... lo so io... pur troppo!</p>
               <p>E abbassandosi all'orecchio del fabbriciere anziano di S.
                                                Gaudenzio;</p>
               <p>- Soltanto in donne!!!... lo so io...</p>
               <p>- Uh! cattivo soggetto!</p>
               <p>E una risatina tra carne e pelle piena di libidine senile
                                                e di riserva bigotta.</p>
               <p>Ma la piccola porta dai vetri pieni di gemme di pioggia,
                                                che vi serpeggiavano or rapide or lente in tutte le
                                                direzioni, cigolò sui cardini, e l'apparire di un
                                                personaggio dall'incesso lento e maestoso fece
                                                restar lì di botto tutte quelle labbra
                                                cicaleggianti, ronzanti e roboanti. Il piccolo
                                                cancelliere si alzò, fece un arco della schiena,
                                                afferrò una sedia, l'alzò di peso, l'offerse; il
                                                fabbriciere spalancò una enorme scatola, schiuse un
                                                sorriso cretino, si ripulì le labbra colla lingua e
                                                mormorò un "posso?" dolce come una ciliegia
                                                bucherata dai passeri; il bell'Ernesto se ne ritornò
                                                al bigliardo, con aria dispettosa. Provatevi a
                                                interrompere un agricoltore che parla di un prato di
                                                marcita, o un veterano che descrive un campo di
                                                battaglia!</p>
               <p>Il nuovo arrivato, nientemeno che la prima autorità della
                                                provincia, il rappresentante del governo, il signor
                                                "Intendente" come dicevasi a que' tempi in Piemonte,
                                                chiuse con calma e dignità l'ampio ombrello
                                                scarlatto dal manico d'ottone, e passando
                                                coll'indifferenza di un nume fra gli astanti, andò a
                                                consegnarlo alla padrona perchè lo facesse
                                                asciugare; poi, sempre con quel tal passo, tornò
                                                indietro, sedette, non prima di aver ben divise
                                                l'una dall'altra le falde del lungo soprabito, cavò
                                                il fazzoletto, si soffiò il naso, vi raddrizzò sopra
                                                gli occhiali, e, finalmente, con una voce da basso
                                                sfiatato:</p>
               <p>- Servo di loro signori, disse, guardandosi intorno senza
                                                girar il capo, tempaccio da lupi, eh! tempaccio da
                                                lupi.</p>
               <p>E il maestro di scuola, il quale doveva essere un uomo
                                                maligno, e che, solo fra tutti, non aveva mutato
                                                contegno all'arrivo del signor Intendente, pensava
                                                più che non mormorasse facendo mostra di gettar gli
                                                occhi su un vecchio giornale:</p>
               <quote xml:lang="la">
                  <l>"... Graviter commotus, et alto</l>
                  <l>Prospiciens, summa placidum caput extulit
                                                  nuda".</l>
               </quote>
               <p>Grandi erano il rispetto e la deferenza che creavano
                                                intorno al signor Intendente l'alta sua carica e il
                                                suo burbero carattere; ma, quel giorno, l'emozione
                                                degli animi era tanta che deferenza e rispetto
                                                furono posti in un canto per dar luogo ad una salva
                                                di interrogazioni che si successero fitte e
                                                insistenti come una gragnuola di maggio.</p>
               <p>Lungi dall'indispettirsi per la insolita mancanza ai
                                                riguardi dovutigli, il degno magistrato, senza dar
                                                risposta a nessuno, appoggiate ambo le mani al
                                                tavolo, gongolava, e incrociate le dita, faceva
                                                girar chetamente l'uno intorno all'altro i due
                                                pollici; ciò che è un segno non dubbio di benessere
                                                e di soddisfazione.</p>
               <p>Cessata finalmente la tempesta, fu un silenzio profondo,
                                                religioso, solenne. Uno andò a chiudere per bene gli
                                                usci perchè nessuno stridor di molla o di cardini
                                                venisse a sturbar la voce invocata; dietro il banco
                                                si cessò di ripulir chicchere e cucchiaini, e la
                                                padrona, raggomitolato il grembiale e assicuratolo
                                                alla cintura per di dietro, venne a collocarsi
                                                nell'uditorio, a rispettosa distanza, s'intende.
                                                S'udiva il passo delle mosche che gremivano il
                                                soffitto.</p>
               <p>Il signor Intendente si soffiò un'altra volta il naso, si
                                                racconciò un'altra volta le falde dell'abito,
                                                un'altra volta diè un piccolo colpo magico agli
                                                occhiali, e, come se parlasse dall'alto della
                                                bigoncia, così prese a dire:</p>
               <p>- Fin dalle prime trattative intavolate fra il signor De
                                                Emma, da oggi nostro novello concittadino, e
                                                l'israelita Zaccaria, desse furono note a questa
                                                Regia Intendenza. Non che i due contrattanti, o solo
                                                uno dei due ne avesse resa cognita l'autorità; a ciò
                                                nessuna legge obbligavali. Tale comunicazione
                                                sarebbe stata atto di pura cortesia; ma tale
                                                comunicazione all'autorità non fu fatta. Tuttavia, o
                                                signori, benchè le finestre del regio palazzo
                                                ov'essa ha sua sede, appaiano chiuse la più parte
                                                del giorno, e benchè qui il nostro caro cancelliere
                                                si vegga passar tante ore seduto al tavolino del
                                                tresette (e i due auguri sorrisero, l'uno
                                                maliziosamente, l'altro con un sorriso vago e
                                                melenso), tuttavia, dico, essa, l'autorità, non
                                                cessa un minuto mai di aver occhi per vedere,
                                                orecchie per udire, non cessa un istante di vegliare
                                                  <title xml:lang="fr">au salut de l'empire</title>,
                                                come diceva mio padre di buona memoria,
                                                cantarellando vicino al fuoco.</p>
               <p>Scrissi quindi, privatamente, prima, ad alcune
                                                influentissime persone di Milano, - persone alto
                                                locate, assai alto locate, che mi onorano di loro
                                                stima e amicizia, per aver informazioni sul conto
                                                del signor D'Emma e famiglia.</p>
               <p>Non posso attribuire il loro ostinato silenzio alle mie
                                                replicatissime lettere, a una dimenticanza a un
                                                oblio, che offenderebbero, oltre che la mia persona,
                                                anche le vostre, o signori, di cui sono, e me ne
                                                onoro, il rappresentante.... benchè indegno.... come
                                                dice il parroco quando si dà il nome di pastore.</p>
               <p>Un mormorio che voleva significare: "le pare, degnissimo!
                                                ma so ben che scherza ecc. ecc." salì alle nari
                                                dell'Intendente, più soave della presa di tabacco
                                                che gli tenne dietro.</p>
               <p>Il magistrato continuò:</p>
               <p>- Difficilissima posizione, o signori, è la mia. Alte
                                                questioni di giurisprudenza ci sorgono intorno ad
                                                ogni piè sospinto nella intricata selva della
                                                amministrazione. Dove finisce il diritto privato,
                                                dove l'ingerenza del pubblico diritto incomincia?
                                                Come uomo, come figlio di questo fortunato comune
                                                che il governo di Sua Maestà Sabauda mi assegnava
                                                come una seconda patria, e tale è per me, voi lo
                                                sapete, - io poneva a me stesso questa domanda: noi
                                                siamo davanti ad un fatto nuovo, stranissimo,
                                                oscuro, il quale presenta, sotto ogni lato
                                                considerar lo si voglia, adito al sospetto, al
                                                dubbio, alle incertezze, alle diffidenze. E che, o
                                                signori! Una delle più ampie e considerevoli case
                                                della nostra città, è cercata, contrattata, venduta,
                                                nell'ombra, nel mistero, come se in quella ricerca,
                                                in quel contratto, in quell'affare si nascondesse un
                                                delitto. Il venditore interrogato, non risponde, si
                                                eclissa, diventa invisibile. L'acquisitore è assente
                                                e direi quasi d'ignota dimora. Si sa finalmente che
                                                giungerà da Milano; più tardi, che si chiama il
                                                signor Abbondio de Emma. La vecchia casa del Giudeo
                                                viene in fretta ed in furia riattata: eccoci invasi
                                                da una turba di operai d'ogni mestiere e condizione;
                                                arrivano carri pieni di suppellettili; l'oro e i
                                                marmi scintillano di sotto alle imbottiture
                                                indiscrete e alle coperte che svolazzano al vento.
                                                Tutto ciò, - una montagna di roba, - entra, si
                                                ammassa là dentro; la porta si chiude; e così
                                                ermeticamente che un gatto non potrebbe trovar un
                                                buco per cui dare un'occhiata... - Signori, ho
                                                letto, nei tempi in cui avevo tempo da perdere, le
                                                mille e una notti, un libro pieno delle cose più
                                                stravaganti di questo mondo e dell'altro. Ebbene,
                                                assistendo a questo spettacolo, quel libro mi tornò
                                                in mente. L'impressione che questo complesso di cose
                                                fece sull'animo mio, d'uomo e di cittadino, fu
                                                l'impressione che voi tutti provaste, o signori. Me
                                                lo dicevano, fin dal primo giorno, i vostri sguardi
                                                scrutatori, le vostre sommesse parole; le timide
                                                inchieste delle vostre spose e delle vostre
                                                fanciulle me lo dicevano. Questa nostra pacifica
                                                famiglia, così calma nella sua modestia, così
                                                modesta nella sua calma, somigliava ad un nido su
                                                cui passi d'improvviso l'ombra di qualche augello
                                                solitario e lontano.</p>
            </quote>
            <p>A questa immagine poetica e peregrina, il facondo oratore si
                                        arrestò, e parve accorgersi che era da un pezzo che si
                                        logorava i polmoni, giacchè, voltasi alla padrona che lo
                                        guardava tutta attonita, coll'ammirazione beata di chi non
                                        capisce ciò che ascolta, le ordinò con aria di paterna
                                        protezione:</p>
            <p>- Madama... una <foreign xml:lang="vec">mezz'acqua</foreign>
                                        d'agro: mah!... mi raccomando.</p>
            <p>Fu servito, bavette un sorsellino, si soffiò il naso, ecc. ecc.,
                                        e riprese:</p>
            <quote>
               <p>- È colomba o avoltoio cotesto signor De Emma? Ci porterà
                                                la benedizione o la rapina? Ecco il pensiero che mi
                                                assediava e pesava, lo so, sulla città intera. Ma,
                                                ripeto: dove finisce il diritto privato, dove
                                                comincia l'ingerenza del pubblico diritto? Oh! se si
                                                fosse sconnessa una sola pietra del selciato di
                                                publico dominio davanti alla casa Zaccaria, se vi
                                                avessero ammonticchiati sol quattro mattoni che
                                                disturbassero più o meno la circolazione, oh!
                                                siatene certi signori, che in tal caso avrei scritto
                                                immediatamente <foreign xml:lang="la">ex</foreign>
                                                ufficio, e tutto sarebbe venuto alla luce. Ma nulla
                                                di tutto ciò; non uno spruzzo di calce, non un
                                                granello di sabbia su cui poter movere il più
                                                modesto lamento. Ecco perchè non scrissi, dapprima
                                                che in forma affatto privata e confidenziale.
                                                Confido, o signori, che voi apprezzerete questo mio
                                                prudente procedimento.</p>
               <p>- Però... tuttavia... osarono interrompere alcuni
                                                sommessamente.</p>
               <p>il signor Intendente alzò allora il capo, a guisa del
                                                gallo che sta per cantare; - e fu con tono di
                                                superna commiserazione per quegli ingenui
                                                interruttori che ripigliò:</p>
               <p>- Tuttavia, però, se.... ma.... davvero che, con tutto il
                                                rispetto dovuto, miei cari signori, mi fanno
                                                  <emph>da</emph> ridere. Mi ascoltino, e
                                                s'accorgeranno che l'autorità sa e può fare il suo
                                                dovere. Irritato dal silenzio dei miei amici di
                                                Milano, e come il mistero in quistione cresceva ogni
                                                giorno e assumeva ogni giorno più allarmanti
                                                proporzioni...... - Tuttavia, però.... dicevano loro
                                                signori? Ebbene io presi una eroica decisione:
                                                riferii il tutto nei suoi minuti particolari
                                                all'illustre mio collega, che è a capo della regia
                                                Intendenza centrale di Novara, chiedendo per mia
                                                regola e per tranquillità dei miei amministrati,
                                                ampie, formali, categoriche informazioni.</p>
               <p>- E....? E....? Si udì da tutte le parti.</p>
               <p>- E le informazioni mi sono giunte categoriche, ampie,
                                                formali!</p>
               <p>Viaggiando in ferrovia, voi avete provato senza dubbio
                                                insieme ai vostri compagni di viaggio quel senso di
                                                sollievo che vi allarga il petto, avete mormorato o
                                                pensato quell'<emph>ah!</emph> della liberazione che
                                                sale involontariamente alle labbra, quando dopo
                                                essere stati sepolti dei minuti che sembrano eterni
                                                nella oscurità fuliginosa di una galleria, il
                                                convoglio sbuca finalmente a riveder la luce del
                                                sole.</p>
               <p>Così respirarono tutti gli avventori del piccolo caffè,
                                                alle ultime parole dell'Intendente, mentre un
                                                pallido raggio di sole si faceva strada attraverso
                                                alla pioggia diminuente, come se anche la natura
                                                sentisse il bisogno di tirar il fiato dopo quella
                                                interminabile filastrocca.</p>
               <p>Per giustificare ancor meglio quella febbrile curiosità,
                                                mi basterà dire (avrei veramente dovuto dirlo prima)
                                                che quel mattino stesso quattro carrozze da posta
                                                portanti il misterioso signor De Emma, la sua
                                                famiglia e uno stuolo numeroso di servidorame erano
                                                trionfalmente entrate per la via principale, facendo
                                                traballar le imposte delle case e più ancora la
                                                fantasia dei loro abitanti.</p>
               <p>Momento solenne! Il piccolo cancelliere allungava il
                                                collo, si palpava le braccia, spirava tenerezza e
                                                beatitudine da tutti i pori, dileguava come un
                                                sorbetto; il fabbriciero cacciava fuori dell'orbita
                                                due occhi vischiosi che somigliavano due pallottole
                                                di amatista, e non s'accorgeva d'aver in mano la
                                                scatola da cinque minuti e che metà del tabacco era
                                                andato ad asciugare i liquidi di cui era costellato
                                                il pavimento. Anche il maestro che aveva appena
                                                mostrato di prestar attenzione al bello stile del
                                                magistrato, si era degnato di avvicinare la sedia,
                                                e, guardando al soffitto per non aver l'aria di un
                                                gonzo metteva negli orecchi tutto l'acume di cui
                                                privava le pupille. La partita al bigliardo si era
                                                interrotta; il bell'Ernesto, colla stecca fra le
                                                gambe e un mozzicone di zigaro spento in un angolo
                                                della bocca si era abbassato al livello della
                                                attenzione di quei <emph>provinciali</emph>; la
                                                padrona del negozio si asciugava il sudore...</p>
               <p>Il signor Intendente gongolava, gongolava....</p>
            </quote>
         </div>
         <div type="chapter" xml:id="IT010011" n="11">
            <head>XI.</head>
            <p>Ed io?...</p>
            <p>Io vorrei che la vostra curiosità, lettori, somigliasse, anche
                                        solo in diciottesimo, quella che mi faceva immobile sotto la
                                        cappa del camino, quando Bazzetta fu arrivato a questo punto
                                        della sua narrazione. La mia vanità di romanziere ne sarebbe
                                        più che solleticata,</p>
            <p>Ma io e voi siamo meno fortunati, assai meno fortunati degli
                                        uditori del signor Intendente, i quali dopo aver aspettato
                                        per bene che egli delibasse il suo trionfo, facendoli
                                        languire a fuoco lento, alla perfine seppero quanto volevano
                                        sapere senza che nessun Baccio e nessun medico venisse a
                                        frapporsi e a troncar sul più bello la storia. Facciamo di
                                        necessità virtù, e vediamo che cosa succede di nuovo al
                                        presbiterio.</p>
            <p>La notte (ve lo potete imaginare) era già di molto avanzata,
                                        quando, durante una meditata pausa del mio novelliere, ci
                                        giunse attraverso il giardino il suono ben distinto del
                                        passo di una cavalcatura.</p>
            <p>- Il dottore! sclamò Bazzetta. e, vuotato d'un fiato un altro
                                        bicchiere, s'alzò, scosse dalla giubba le ceneri della pipa
                                        e si avviò verso la porta. Nel tempo stesso Baccio picchiava
                                        colle sue dita nocchiute contro i vetri della finestra da
                                        cui la sua figura traspariva lunga lunga, per il riflesso
                                        della lampada e l'oscurità della notte.</p>
            <p>Uscii per la porticina che Bazzetta si era affrettato ad aprire,
                                        la quale metteva nell'orto attiguo al giardino, il quale
                                        orto fiancheggiava il presbiterio dal lato opposto alla
                                        chiesa. Da quello un'altra uscita sì apriva sulla strada dei
                                        monti.</p>
            <p>Allora mi si presentò una figura, o meglio due figure che ne
                                        facevano una sola, degna della matita di Goya o della penna
                                        di Hoffman. Immaginatevi un uomo alto quasi tre metri e una
                                        rozza lunga più di quattro; sottili, allampanati, e cavallo
                                        e cavaliere, come due candele poste in croce, e il grottesco
                                        profilo del famoso <emph>cavaliere dalla trista
                                                figura</emph>, vi parrà al confronto, una immagine
                                        di quasi greca bellezza..</p>
            <p>- I miei rispetti, signor dottore, disse il farmacista toccandosi
                                        il cappello, e aiutando il mio più che don Chisciotte a
                                        disbrigarsi dalle staffe e a smontare. Ella era già a letto
                                        mi immagino; io non volevo che la disturbassero; come vede,
                                        vegliavo io, e giacchè trattasi delle solite
                                        bagatelle....</p>
            <p>- Eh, interruppe il medico con una voce timbrata e sonora, e
                                        bella come poche ne intesi in mia vita, sono abituato a
                                        queste passeggiate notturne. Fanno bene all'anima e al
                                        corpo. E come va ora Don Luigi?</p>
            <p>Attaccato, così dicendo, il cavallo ad una inferriata, si avviò,
                                        come pratico della casa, verso la scaletta per dove si
                                        saliva alle camere del curato. Ma Bazzetta gli precluse il
                                        cammino e, presolo dolcemente per un braccio, lo trascinò
                                        verso un angolo della cucina e gli si pose a parlare a bassa
                                        voce, gesticolando con molta energia (ne avea vuotate delle
                                        bottiglie!) e, non dubito, sforzandosi, con una diagnosi
                                        delle più scrupolose, di scongiurare le tanto paventate
                                        cacciate di sangue. Così ebbi agio di considerar per bene la
                                        figura stranissima del medico.</p>
            <p>Dissi stranissima; ma in questo caso la parola va presa nel suo
                                        senso più artistico e più nobile, giacchè, una volta diviso
                                        dalla sua rozza, quell'uomo presentava un aspetto le mille
                                        miglia lontano dal ricordare l'eroe di Cervantes.</p>
            <p>Calvo come un ginocchio, con due sole ciocche di capelli grigi,
                                        nascenti poco più in su delle orecchie e cadenti su quelle
                                        come due pezzuole bagnate, pareva che egli illuminasse gli
                                        oggetti intorno a sè col raggio della fronte vastissima
                                        nella quale le protuberanze che accusano l'istinto della
                                        meditazione assumevano quasi le proporzioni di una
                                        difettuosità. I suoi occhi nerissimi sembravano voler far
                                        dei pertugi nelle pareti; portava due baffi grigi anch'essi,
                                        folti e corti, e un pizzo quasi bianco del tutto,
                                        lunghissimo e aguzzo come un'ala di rondine. Vestiva
                                        semplicemente: ma in quella semplicità traspariva alcunchè
                                        di ricercato che tradiva la presenza di una donna amorosa
                                        alla sua toletta. Era un gentiluomo campagnuolo sotto le
                                        spoglie di un discepolo di Esculapio.</p>
            <p>- Sono intirizzito, Baccio, e poichè Don Luigi dorme ancora, una
                                        fiammata mi farebbe bene.</p>
            <p>- Subito, rispose il campanaro, ma prima vado a mettere in stalla
                                        quella povera bestia che è là fuori. La conosco da un pezzo;
                                        se le rientra il sudore la vi ha la tosse per quindici
                                        giorni.</p>
            <p>Il dottore lo lasciò uscire, e, senza darsi pensiero alcuno di
                                        quella strana precedenza data alla sua bestia da Baccio,
                                        andò ai fornelli, ne tolse di sotto una fascina, la gettò
                                        sul fuoco e, voltogli il dorso, e spalancate le gambe, prese
                                        di buon grado la tazza di vino presentatagli da
                                        Bazzetta.</p>
            <p>Il quale, passandomi vicino, mi gettò all'orecchio queste
                                        parole:</p>
            <p>- A domani il resto della storiella; intanto, acqua in bocca, mi
                                        raccomando.</p>
            <p>- Vi pare? ho promesso e vi basti.</p>
            <p>- Ecco, signor dottore, un ospite giunto da ieri al signor
                                        curato. Un grande artista, uno scrittore, che so io, un
                                        poeta di Milano, che si diverte ad andare attorno a
                                                <emph>ritrattare</emph> le montagne, sicuro; un
                                        signore di Milano. Di Milano, non è vero?</p>
            <p>Il lungo dottore si inchinò col miglior garbo del mondo.</p>
            <p>Stavo per compire, o meglio, per rettificare a modo mio la
                                        presentazione, quando ai piedi della scala apparve la faccia
                                        pallida e sconvolta di Mansueta.</p>
            <p>La poveretta aveva finto di obbedire all'ordine pietoso del
                                        farmacista, ma, invece di andarsi a coricare, aveva passato
                                        quelle lunghe ore, rannicchiata su di una seggiola, a piedi
                                        del letto del suo padrone, compulsandone il respiro,
                                        contandone i tremiti, - e veniva ad avvertirci che Don Luigi
                                        si era svegliato, che sospettava la presenza del medico e
                                        che era pronto a riceverlo.</p>
            <p>Si salì tosto, i due della scienza in capo fila, io, Mansueta e
                                        Baccio dietro, sulla punta dei piedi e rattenendo il
                                        respiro.</p>
            <p>Dal fondo della camera dove mi arrestai per non disturbare la
                                        visita, l'aspetto del buon curato mi apparve assai più calmo
                                        e riposato che non fosse l'ultima volta che lo avevo veduto.
                                        Egli era sul letto, meno coricato che seduto, appoggiando il
                                        dorso su tre ampi cuscini. colle braccia distese lungo il
                                        corpo, fuori della coltre, arrivandogli questa, stretta e
                                        distesa, alla metà del petto soltanto. Cosa non comune per
                                        un vecchio, nessuna benda o berretta gli cingeva la testa;
                                        la sua canizie riposava liberamente sul capezzale.</p>
            <p>Ci mandò un sorriso collettivo, e stese la mano al dottore, il
                                        quale, con mia meraviglia somma e somma dolcezza, chinò il
                                        bel capo e baciolla. Allora vi fu uno scambio di sguardi che
                                        non dimenticherò mai. Quello di Don Luigi pareva dire:</p>
            <p>"Voi sapete come e perchè!"</p>
            <p>E quello del medico, corrucciato prima terribilmente, poscia d'un
                                        subito rassegnato:</p>
            <p>"Pur troppo!"</p>
            <p>Que' due sguardi racchiudevano tutto un dramma.</p>
         </div>
         <div type="chapter" xml:id="IT010012" n="12">
            <head>XII.</head>
            <p>E un dramma sognai, molti drammi sognai, come appena ebbi
                                        raggiunto il letto e chiusi gli occhi che, dopo tante
                                        emozioni, ne avevano davvero bisogno.</p>
            <p>La famiglia De Boni, il terribile Sindaco, l'abatino, il caffè di
                                        Zugliano, il signor Intendente, quel misterioso De Emma,
                                        passarono nel mio cervello come in una lanterna magica, a
                                        due, a tre, a quattro, isolati, tutti insieme. mischiandosi,
                                        urtandosi, fuggendosi, fondendosi, come un
                                                <emph>imbroglio</emph> degno delle più romantiche
                                                <emph>giornate</emph> uscite dalla fantasia di
                                        Calderon de La Barca o di Lopez de Vega.</p>
            <p>Sicchè, quando la luce del giorno venne a svegliarmi, mi alzai
                                        balordo e rannugolato peggio di un autore che ha passato la
                                        notte guardando la punta asciutta di una penna di acciaio.
                                        Il tempo mi teneva bordone. Quale spettacolo mi si offerse
                                        quando spalancai le imposte! O sole, o beatitudine diffusa
                                        il dì prima sull'universa natura! Più nulla! Il cielo, di un
                                        grigio plumbeo ed uniforme avea fatto una discesa sulla
                                        terra; esso nascondeva le cime dei monti i quali parevano un
                                        altipiano fuggente in una linea retta senza soluzione di
                                        continuità, tracciata per il passaggio di un convoglio
                                        ferroviario. Più in giù di quell'immensa coperta bianca,
                                        erravano, squarciandosi alle cime arruffate dei pini, alcune
                                        nuvole vaporose che mutavano forma ad ogni minuto secondo,
                                        fiocchi di soffice cotone dispersi da un ventilabro
                                        invisibile. Aveva piovuto certo buona parte della notte;
                                        ogni foglia, ogni virgulto era una conca piena di goccie che
                                        ad una ad una, a intervalli uguali, faceano capolino
                                        all'orlo, si allungavano in forma di pere, staccavansi e
                                        precipitavano. Quelle migliaia e migliaia di stille facevano
                                        un rumor sottile, indefesso, impercettibile quasi, e che non
                                        ha nome nel vocabolario di nessuna lingua, Ora, pioveva
                                        ancora; ma, per accorgersene, era necessario affissar lo
                                        sguardo su qualche cosa di oscuro. Le fronde pendevano
                                        immote; pure, di tratto in tratto, un alito leggiero di
                                        vento le scoteva mollemente; ciò ricorda quei respiri più
                                        lunghi del solito che sollevano a distanza di parecchi
                                        minuti il petto di chi dorme dopo una buona digestione, e
                                        che sembrano uscire per attestar che la vita palpita
                                        tuttavia sotto la completa immobilità. I passeri aggruppati
                                        in crocchi malinconici si scambiavano dalle folte macchie
                                        degli onici il loro cicaleccio di semicrome e di semiminime
                                        affastellate, ma senza brio, senza vivacità, come per non
                                        tradir l'abitudine; e la rondine volava dalla campagna alla
                                        gronda, spossata, a malincuore, come un impiegato che vada
                                        all'ufficio col dolor di capo.</p>
            <p>Giungeva dalle convalli il belato lamentevole delle capre e degli
                                        agnelli in collera col trifoglio bagnato; le giovenche, più
                                        parche di fiato, rispondevano ogni tanto con un lungo
                                        muggito che somigliava a una raccomandazione di aver
                                        pazienza.</p>
            <p>Sulla strada costeggiante il muro del giardino, quella dove il dì
                                        prima si erano fermati a colloquio il Sindaco e il
                                        farmacista, sbucò d'improvviso una truce apparizione: un
                                        uomo con una cassa a spalle, una cassa da morto. Egli
                                        camminava a fatica sotto il peso, il quale, a tutti gli
                                        alberi che incontrava, ne scoteva, urtandovi, uno scroscio
                                        di goccie di pioggia che prevenivano così quelle dell'acqua
                                        benedetta. L'uomo, ad ogni nuovo scrollo, usciva in una
                                        bestemmia.</p>
            <p>M'accorsi allora delle campane che suonavano pei funerali della
                                        povera Gina.</p>
            <p>Ed io che il dì innanzi, a quella finestra, aveva nell'anima un
                                        carnevale di rime!</p>
            <p>Discesi, e trovai preparata la tavola per la colazione.</p>
            <p>- Tre posate? chiesi a Baccio che ripuliva, strofinando e
                                        soffiando, il mobiglio.</p>
            <p>- Ma sicuro; uno voi, due il signor Bazzetta e tre il signor De
                                        Emma.</p>
            <p>- Il signor De Emma! sclamai, balzando come se mi si fosse posta
                                        sotto i piedi una lastra rovente. Ma chi è il signor De
                                        Emma?....</p>
            <p>- Eh! Come non lo sapete? Il signor medico..... quello che ho
                                        condotto a casa io, ieri sera. Siccome faceva un tempo del
                                        diavolo, - voi non ve ne siete accorto perchè chi sa come
                                        avete dormito..... non potevate tener gli occhi aperti, - e
                                        che la veniva a rovesci, si è deciso a passar qui la notte.
                                        E a momenti verrà a tenervi compagnia.</p>
            <p>Io era colpito dal fulmine. Pronunciando quel nome, Baccio mi
                                        aveva rubato, tradito, assassinato! Io che sognavo nello
                                        sconosciuto, nell'innominato di Zugliano, un fantastico
                                        personaggio da romanzo a sensazione, un grande colpevole o
                                        una grande vittima costretta dalla fatalità a ricoverarsi
                                        nella solitudine e nell'ombra, mi trovava in faccia al mio
                                        ideale rimpicciolito nella casacca di un semplice medico! Mi
                                        si calava la tela sul più bello del primo atto, mi si era
                                        carpito il denaro del biglietto d'ingresso! Addio curiosità,
                                        addio interesse! Povero Bazzetta! E che noiosa giornata mi
                                        si parava d'innanzi!</p>
            <p>Meditavo sul mio avverso destino, quando un rapido movimento di
                                        Baccio mi fe' volgere la testa malinconicamente china al
                                        pavimento. Come se un cenno imperioso lo avesse chiamato,
                                        lasciò la granata e un cencio che avea fra le mani e con
                                        quelle sue gambe affusolate fu nel giardino in due salti. Lo
                                        seguii istintivamente, ma mi arrestai tosto, udendo la voce
                                        di Bazzetta che, nascosto dietro lo spigolo, parlava a bassa
                                        voce al campanaro, a due passi dalla finestra.</p>
            <p>- Ricordati bene di quanto ti dico. Non pronunciar mai, in
                                        presenza del forestiero, nè il nome, nè il cognome del
                                        dottore. Se ti occorre parlargli, di' "signor dottore" e
                                        basta. Hai capito? Lo so io il perchè.... è una celia, una
                                        improvvisata che voglio fare. Siamo intesi.</p>
            <p>Bazzetta doveva essere un ben noto burlone, e Baccio molto
                                        abituato alle sue gherminelle, per rispondergli con perfetta
                                        semplicità, come alla cosa più naturale del mondo, un
                                        asciutto:</p>
            <p>- Va bene.</p>
            <p>Questa ingiunzione confidenziale, ghermita così senza intenzione,
                                        mi rasserenò. Ah! caro Bazzetta, pensaci, tu mi vuoi serbare
                                        da abile drammaturgo, il piacere di una sorpresa, - e, -
                                        briccone! - non tanto per procurarmi una emozione quanto per
                                        interesse tuo, darti spasso di me. A noi due, la partita è
                                        doppia, e vedremo chi sarà il più furbo. Intanto ecco in
                                        mancanza del mistero, un intrighetto <foreign xml:lang="la">extra machina</foreign>, che condirà per bene, ed a
                                        mio solo profitto, il resto del tuo racconto.</p>
            <p>- Bravo il mio Baccio, siamo a tempo? sclamò il farmacista,
                                        entrando.</p>
            <p>- Manca il signor dottore.</p>
            <p>- Ci sono.</p>
            <p>Il signor De Emma entrò e sedemmo.</p>
            <p>Non si trovarono mai riuniti al medesimo desco, tre commensali
                                        più imbarazzati, e più incerti del loro contegno.
                                        Risparmierò quindi di ricordarmi i discorsi o meglio i
                                        monosillabi che furono scambiati in quella mezz'ora di pasto
                                        frugale, dopo il quale il medico si accommiatò e sparve
                                        sulla sua rozza per la porta da cui era giunto la sera.</p>
            <p>Bazzetta mi invitò ad uscire per prendere una "boccatinina"
                                        d'aria, e visitar poi la sua farmacia dove,</p>
            <p>- Noi due soli, soggiunse ammiccando gli occhi, in santa pace,
                                        con un vinettino bianco che vi piacerà, faremo di passar la
                                        giornata alla meglio.</p>
            <p>- Dite che la passeremo a meraviglia se mi continuerete la storia
                                        del Sindaco. Ardo dal desiderio di conoscere finalmente il
                                        misterioso signor De Emma da voi dipintomi con sì bizzarri
                                        colori.</p>
            <p>- Si continuerà, rispose Bazzetta, e la sua faccia furba fu
                                        solcata da un sorriso che voleva dire: "se tu sapessi come
                                        ti godo!"</p>
            <p>Quanto al sorriso che nascosi io alla meglio, e che
                                        fortunatamente potè sfuggire a Bazzetta, imagiginatevi voi
                                        che cosa dicesse.</p>
            <p>Eravamo giunti a metà del sagrato su cui il piede scivolava per
                                        l'erba bagnata che divideva in quadrati innumerevoli le
                                        pietre, levigate e lucide come cristallo.</p>
            <p>- Ah! me n'ero scordato! sclamò il farmacista fermandosi di
                                        botto; c'è il funerale di quella povera creatura!</p>
            <p>E mi additò la strada in faccia a me, ed il villaggio da cui
                                        sbucava una lunga processione davanti a cui s'alzava
                                        pencolando ora a destra ora a mancina, un sottile crocifisso
                                        abbrunato.</p>
            <p>- Converrà ch'io ci assista, seguitò il Bazzetta: sapete, nei
                                        piccoli paesi bisogna conformarsi..... e poi... il vedovo mi
                                        deve una somma rotondettina, - sei mesi di malattia, -
                                        coglierebbe il pretesto della mia mancanza al funerale per
                                        lesinar sul conto e portar il saldo alle calende greche.
                                        Questi montanari, sapete, uh! sono più furbi di noi. Voi,
                                        del resto, non importa, se non vi piace, potete
                                        tralasciare....</p>
            <p>- No, no, vi tengo compagnia.</p>
            <p>- Allora poniamoci qui in disparte, a vederli passare. Entreremo
                                        in coda.</p>
            <p>Ci levammo il cappello; il funebre corteo era giunto sul
                                        sagrato.</p>
            <p>Quella smilza croce pencolante, dalle cui estremità orizzontali
                                        pioveva ogni tanto una goccia di pioggia sui gomiti
                                        allargati del portatore, pareva salutar tristamente da una
                                        parte e dall'altra, davanti e di dietro con moti sussultorii
                                        ora rapidi ora solenni, come fa chi cammina dopo aver troppo
                                        bevuto.</p>
            <p>Il portatore era un vecchio piccolo, magro, serio, maestoso, e da
                                        uomo che compie in pubblico un ministero glorioso e
                                        invidiato, - e sudava come una spugna compressa. Venivano
                                        dietro di lui don Gaudenzio coll'aspersorio in mano, alzato
                                        in alto come una sciabola, e un chierico che portava con
                                        evangelica rassegnazione una delle più belle gobbe ch'io
                                        abbia mai viste. Poi, a due a due, i terrazzani di ogni età,
                                        d'ogni statura, ma assimilati, grandi e piccoli, giovani e
                                        vecchi, da una specie di cotta rossa scendente fino quasi
                                        agli stinchi e sormontata da una pellegrina che avrebbe
                                        dovuto esser bianca, e qua e là l'era e non l'era.
                                        Salmodiavano, spalancando enormemente la bocca, guardando in
                                        cielo con occhi bovini e indietro di tanto in tanto, per
                                        compiacersi della funzione e per veder se il convoglio
                                        cresceva o diminuiva. Di sotto alla tunica uscian loro i
                                        calzoni di frustagno e le enormi scarpe inzaccherate.
                                        Alcuni, fra i giovani, i quali probabilmente avean comprata
                                        o ereditata quell'uniforme medioevale da qualche confratello
                                        di statura più alta della loro, la sorreggevano dandosi
                                        l'aria di non parere, appoggiando una mano sull'anca o
                                        nascondendola fra le pieghe. Di tanto in tanto la fila che
                                        si stendeva sul sagrato colle sinuosità di una biscia,
                                        veniva scomposta dalla sbadataggine di qualche ragazzotto,
                                        sulla testa del quale, pronto come il baleno, cadeva uno
                                        scapellotto sonoro, se non era un urtone infittogli per di
                                        dietro da qualche ginocchio poco cavalleresco.</p>
            <p>Il feretro sorretto da quattro robusti montanari, probabilmente i
                                        parenti della defunta e del vedovo, si avanzava col
                                        movimento delle navi che pendono troppo in avanti. Era
                                        coperto di un drappo nero, ai lati del quale scorgevansi
                                        delle figure dipinte circondate da fregi ricamati in oro.
                                        sbiadito. Non una corona, non un fiore su quel povero
                                        cadavere disteso.</p>
            <p>Son troppi rozzi quei poveri iloti del lavoro e del sacrificio
                                        per intendere e apprezzar le dolcezze simboliche di cui la
                                        società posta più in alto circonda lo spettacolo del feretro
                                        e della tomba. Sul legno volgare dei loro cataletti essi non
                                        sanno che spargere lagrime; non sanno che lasciar crescere
                                        l'erba selvatica sulle loro fosse senza cippi e senza
                                        iscrizione, ma che i dolenti rintracciano come guidati da
                                        uno istinto pietoso o come se udissero una voce che li
                                        chiamasse da sotterra.</p>
            <p>Non so perchè le donne, che seguivano in gran numero il feretro,
                                        non erano disposte in fila a due a due, come gli uomini.
                                        Forse perchè erano desse le veramente afflitte: e il dolore
                                        si ribella alle leggi dell'ordine. Quasi tutte
                                        singhiozzavano; molte avevano il grossolano fazzoletto
                                        turchino e rosso sugli occhi, parecchie, le fanciulle in
                                        ispecie, portavano in tutta la persona, i segni di una
                                        angoscia pensierosa e profonda.</p>
            <p>L'umile corteggio, composto di poco meno di un centinaio di
                                        persone, era chiuso da altri terrazzani che, non
                                        appartenendo alla Confraternita, si erano messi i loro
                                        giubboni della festa; e in mezzo a loro, correndo innanzi e
                                        indietro, fra le gambe e gli ombrelli chiusi, una masnada di
                                        ragazzetti scamiciati pei quali quella riunione di gente era
                                        una festa tanto più gradita perchè era una soprappiù delle
                                        solite del calendario.</p>
            <p>La bara deposta, i <emph>Fratelli</emph>, divisi in due schiere,
                                        andarono ad uno ad uno a collocarsi dietro l'altar maggiore.
                                        Tutti gli altri si gettarono in ginocchio. Squillò
                                        sottilmente un campanello. Don Sebastiano uscì a dir la
                                        messa: il coro intuonò le funebri litanie. Otto grosse
                                        candele ardevano intorno alla morta, e la cera gocciolava
                                        agglomerandosi lunghesse in grosse e bizzarre stalattiti,
                                        che Baccio, in ciò assai più decoroso dei sagrestani di
                                        città, si guardava bene di andar a raccogliere. Alcuna di
                                        esse, staccandosi di un tratto, andava a cader sui bossoli
                                        di metallo; ciò produceva un rumor secco e forte che faceva
                                        alzar qualche testa piamente china, e bisbigliare e farsi
                                        dar del gomito i ragazzi. Il prete salutava il tabernacolo,
                                        si curvava, si rialzava, spalancava le braccia; dal coro
                                        giungevano gli <title xml:lang="la">ora pro ea</title>, or
                                        gutturali or in tono sostenuto, a uguali intervalli.</p>
            <p>Uno sprazzo di pallida luce illuminò d'improvviso un angolo della
                                        chiesa, e tosto svanì; una porta laterale si era aperta e
                                        rinchiusa. Un uomo era entrato, che non si fece il segno
                                        della croce, non piegò il ginocchio, ma si addossò alla
                                        parete e vi restò ritto come una statua. Soltanto che uno
                                        scrollo lo scoteva ogni tanto da capo ai piedi; allora si
                                        passava una mano sulla fronte e poi tentava di farsi ancor
                                        più istecchito, come se volesse penetrare nel muro che lo
                                        sosteneva.</p>
            <p>Un sordo mormorìo, come s'ode nella foresta quando una corrente
                                        d'acqua è vicina, era corso da un capo all'altro di quella
                                        folla inginocchiata.</p>
            <p>- È il marito della povera morta, mi disse all'orecchio
                                        Bazzetta.</p>
            <p>In questo, Baccio attraversò difilato la chiesa, nella direzione
                                        di quell'uomo; ma costui come se lo vide vicino, alzò un
                                        braccio e parve dare un comando a cui fosse impossibile non
                                        obbedire. E infatti, l'onesto campanaro si arrestò di botto,
                                        stette un istante come indeciso, poi chinò il capo e ritornò
                                        sui proprii passi.</p>
            <p>Quando furono finite le esequie e mentre la processione avviavasi
                                        verso il cimitero, ne feci uscir Baccio con un cenno, e gli
                                        chiesi:</p>
            <p>- Che cosa vi ha detto quell'infelice?</p>
            <p>- Va via! mi ha detto, va via, e con una voce che mi ha fatto
                                        gelare il sangue nelle vene. E sì che le mie erano buone
                                        intenzioni; volevo strapparlo da quella scena.... Va via, mi
                                        ha detto, come a un cane!</p>
            <p>Non so quale attrazione irresistibile mi spingeva a rientrar
                                        nella chiesa. La costeggiai, per non dar nell'occhio a
                                        nessuno, e vi rientrai infatti, ma piano piano, a passo di
                                        lupo, come se fossi per commettere un delitto - dalla
                                        porticina da cui era apparso il vedovo.</p>
            <p>Quale scena, gran Dio!</p>
            <p>Egli era sulla soglia della sagrestia, ai piedi di Don Sebastiano
                                        ancor coperto degli abiti con cui aveva officiato, e gli
                                        stringeva e gli baciava le mani e gli si avvinghiava al
                                        corpo, gemendo, interrotto da rantoli e da singhiozzi:</p>
            <p>- Oh! per l'amore del cielo! Buon prete del Signore, aiutatemi a
                                        non morire in grazia dei miei poveri bambini. Vedete... ho
                                        pensato tutta notte che mi sarei gettato anch'io dentro
                                        nella fossa e l'avrei abbracciata così forte quella cassa
                                        benedetta che non me ne avrebbero potuto strappar fuori... -
                                        Don Sebastiano! per carità... ditemi voi qualche cosa... voi
                                        che l'avete bagnata adesso coll'acqua benedetta... perdo la
                                        testa; vedo la chiesa, la santa chiesa che gira, che gira,
                                        che gira! aiutatemi a non morire... lo sapete anche voi, non
                                        posso morire... i bambini, i poveri disgraziati... tre!...
                                        li ho mandati sulla montagna... non sanno niente... quando
                                        torneranno a casa!... O povero me!... aiutatemi, per carità,
                                        lasciatemi sentire questo odore d'incenso che mi va al
                                        cuore... ditemi che cosa devo fare perchè il Signore mi
                                        soccorra...</p>
            <p>Lo sventurato si aggrappava al lungo sacerdote e sprofondava il
                                        capo nelle ampie pieghe della negra sottana e nei merletti
                                        bianchi della cotta, mentre le sue gambe si contorcevano sul
                                        pavimento come agitate da una convulsione spasmodica.</p>
            <p>Allora dalle labbra di quel prete il cui volto non aveva mutato
                                        nè colore, nè espressione, udii cader, gelate, asciutte,
                                        plumbee, feroci, queste parole:</p>
            <p>- Ho altro adesso da fare; il mio caro indiscreto che sei.
                                        Lasciami dunque andar la stola una volta: tu me la insudici
                                        colle tue lagrime. O che credi di risuscitarla con queste
                                        pazzie. Lasciami andare ti dico. Non ti basta la messa!
                                        Colle buone, va via!...</p>
            <p>E dato colle sue scarne braccia uno scrollo, si liberò dal
                                        supplicante, il quale si lasciò cader per terra colla testa
                                        nelle mani, mentre il gobbo chierico, datogli un'occhiata di
                                        ebete curiosità, rinchiudeva a chiave la porta della
                                        sagrestia.</p>
            <p>Volai fuori, più che non uscissi, da quella chiesa che non doveva
                                        aver più per me l'ombra neppure di una illusione; e non so
                                        per quanto tempo corsi pei prati e pei boschi, sbalordito,
                                        commosso di pietà e di sdegno fino alle lagrime, quasi fuori
                                        di me. Ma conveniva pure non abusare della bontà di
                                        Bazzetta, e la continuazione del suo racconto era fatta per
                                        sollevarmi l'animo o almeno deviarmi il pensiero dalla cosa
                                        spaventosa che mi aveva siffattamente scombussolato.</p>
            <p>Lo trovai nella sua farmacia, dietro il banco, occupato a servire
                                        una vecchia montanara catarrosa e febbricitante. Veder
                                        quella donna che, di femminile, non aveva che la gonna
                                        cenciosa, e pensare alle roccie basaltiche tutte a buchi e a
                                        crepacci, che si trovano sulle cime, in mezzo al verde,
                                        sparpagliate non si sa come e perchè - era la stessa cosa.
                                        Quella creatura apparteneva alla montagna, era una parte di
                                        essa; salendovi e scendendovi per settant'anni (che meno non
                                        ne mostrava) se ne era compenetrata la natura. Come esistono
                                        rupi che hanno profili umani, - argomenti a così buie
                                        leggende, - quella vecchia aveva le sembianze di una rupe;
                                        con un po' di fantasia ne avreste scoperto sull'epidermide i
                                        licheni e il muschio. Ella brontolava senza interruzione,
                                        con una voce chioccia e malinconica la litania delle sue
                                        sofferenze; il farmacista continuava imperturbabilmente a
                                        stritolare le sue droghe in un mortaio di marmo, mescendovi
                                        ogni tanto qualche gocciola di valeriana, con una eleganza
                                        tutta particolare, e un sorrisetto d'uomo contento. Era, per
                                        un simile paesucolo, una farmacia veramente bella. Il legno
                                        inverniciato e i vetri degli scaffali erano senza
                                        scrostature e senza macchie. Le due bilancie scintillavano,
                                        tazze di porcellana, scodellini di ottone, cucchiai,
                                        forbici, il rotolo di cordicina color rosa, tutto era al suo
                                        posto, come se si trattasse di essere ispezionati da una
                                        commissione della Facoltà di Medicina. La porta d'ingresso
                                        era ampia; su una delle lastre stava scritto in lettere
                                        gotiche: <quote> Medicamenti nazionali ed esteri</quote>;
                                        sull'altra: <quote>Zafferano d'Aquila</quote> e
                                                <quote>Vischio sopraffino</quote>. Le finestre ai
                                        due lati, dovevano nei giorni di sole versare una luce
                                        carissima in quell'ambiente. Da una piccola porta che si
                                        apriva sul fondo, a sinistra dell'armadio principale,
                                        scoprivasi un portichetto, un cortile, e più in là, dietro
                                        un cancello di legno dipinto in verde, un giardino o un orto
                                        che fosse.</p>
            <p>- Uh! signor Bazzetta, continuava la vecchia, se provasse. Qui
                                        vede... mi fa sempre tac, tac, tac.</p>
            <p>- Già, già, già!</p>
            <p>- E di notte poi... è come una cosa che mi vien su, su... che mi
                                        par di morire...</p>
            <p>- Ah vi par di morire?</p>
            <p>- Come è vero Maria Vergine. È sempre quel tac, tac, tac...</p>
            <p>- Già, già.</p>
            <p>- E guarirò, dice, con quella polvere lì?</p>
            <p>- Vent'anni di meno ci vorrebbero a spalle, la mia comare, e vi
                                        risponderei subito di sì.</p>
            <p>- Se non è che per questo! Il mio bisnonno è morto che aveva
                                        centosei anni e due mesi, la mamma mia, che Dio l'abbia in
                                        gloria, ne aveva novantasei quando è caduta nel pozzo. Senza
                                        quel pozzo, vivrebbe ancora che sarebbe un piacere a
                                        vederla,</p>
            <p>- In un museo, osservò Bazzetta, e mentre la comare si contorceva
                                        per la tosse, - ecco qua, aggiunse, un cucchiaio ogni tre
                                        ore... e abbandonar l'acquavite. Avete inteso. Addio.</p>
            <p>E la congedò dandole amichevolmente del palmo sulle spalle; ciò
                                        che mi parve facesse un gran piacere a colei, che uscì
                                        dedicandomi un inchino grottesco.</p>
            <p>- Ed ora a noi! Aspettatemi un momento che vado per un certo
                                        affarettino; intanto affilate le orecchie.</p>
            <p>Ritornò quasi tosto e m'introdusse sotto il portichetto, dopo
                                        aver dato una girata di chiave alla bottega.</p>
            <p>Trovai due comode seggiole davanti a un piccolo tavolo dove
                                        ergevasi maestosa una pingue bottiglia di vino bianco fra
                                        due enormi bicchieri.</p>
            <p>- Qui nessuno ci sentirà, e c'è un fresco che consola. Un sorso e
                                        riprendo il filo.</p>
            <p>Così, in vera santa pace, il facondo Bazzetta cominciò:</p>
            <p>- Dicevamo dunque che era arrivato a Zugliano il De Emma e che la
                                        curiosità era grande di sapere i fatti suoi. Del resto si ha
                                        il diritto, quando arriva in paese un forastiere, di
                                        conoscere chi è... per potersi regolare. Io fui dei primi a
                                        conoscere la verità, quando meno me lo aspettava. Naturale.
                                        Il signor De Emma era un medico; tornava dall'Inghilterra, e
                                        mezzo per vaghezza di studio, mezzo per occuparsi,
                                        innamorato delle nostre montagne, veniva a stabilirvi una
                                        casa di salute. La nostra farmacia ebbe dunque subito dei
                                        rapporti con lui.</p>
            <p>Il dottore si dedicava quasi esclusivamente alle malattie di
                                        cervello. E, come vi dissi, l'Angelo De Boni si arrovellava
                                        allora per liberarsi del padre. Lo presentai al De Emma, il
                                        quale, per sottrarre il vecchio alle sevizie della famiglia,
                                        acconsentì, mediante una modica pensione a prenderlo nel suo
                                        nuovo stabilimento.</p>
            <p>Il vecchio non oppose alcuna resistenza, ma concepì un odio
                                        implacabile per quelli della sua famiglia, tantochè non
                                        voleva più vederli. Ciò dava fastidio ad Angelo, perchè non
                                        essendo accertata giuridicamente l'alienazione mentale del
                                        padre, egli ne temeva un testamento di vendetta. Del resto
                                        il vecchio era mansuetissimo; - solo rimaneva chiuso, muto,
                                        assorto tutto il giorno nella lettura dei suoi libri
                                        religiosi.</p>
            <p>Il signor De Emma aveva con sè due giovani donne: una inglese,
                                        sua moglie, - l'altra italiana, vezzosissima, i cui rapporti
                                        colla famiglia per allora rimasero ignoti. Si credeva fosse
                                        un'inferma in cura del dottore - tanto era patita e sparuta.
                                        Costei, per suo gusto, si occupava degli ospiti dello
                                        stabilimento.</p>
            <p>Aveva una pazienza, e certe maniere e certo visino dolce,
                                        amorevole, che i malati presero a volerle bene: era un
                                        pallido raggio di sole nella tenebrìa squallida della loro
                                        vita di ospedale.</p>
            <p>Ed anche il De Boni non rimase insensibile alle sue cure. - Un
                                        giorno che il poveraccio s'affaticava, a forza di lenti, di
                                        decifrare il carattere minutissimo di un
                                                <emph>Sant'Agostino</emph>, ella glielo prese di
                                        mano, sedette accanto al letto e gli fe' lettura. Poi ci
                                        tornò ogni dì. In breve ella acquistò imperio grandissimo su
                                        quel bietolone. E fu in grazia sua se il signor Angelo potè
                                        ripresentarsi al suo padre senza farlo montare in furore....
                                        La giovinetta un po' colle buone, un po' colle brusche, come
                                        si usa coi ragazzi, sapeva ridurlo docile come un agnello; -
                                        tutte le volte che il figlio si presentava, era lei la sua
                                        introduttrice e assisteva a tutti i loro colloqui. Strani
                                        colloqui di grugniti e di muggiti non interotti che dalle
                                        soavi sue parole. Ella faceva da interprete, da
                                        paciera....</p>
            <p>In quella il vecchio orologio a pendolo della scala battè sei
                                        colpi.</p>
            <p>- Sei ore, sclamò Bazzetta, già sei ore!</p>
            <p>Era scritto ch'io dovessi rimanere un altro pezzo con la mia
                                        curiosità oramai vivissima.</p>
         </div>
         <div type="chapter" xml:id="IT010013" n="13">
            <head>XII.</head>
            <p>Le ampolle e gli ampollini, i vasi di porcellana, le tazzette di
                                        marmo, i pestelli, le forbici, i cucchiai, i bistorini, le
                                        pentoline, le casseruole, le caldaie, i filtri, i setacci,
                                        le ventole e tutti gli altri utensili che abbellivano il
                                        porticato e la farmacia dell'onorevole mio collaboratore
                                        Bazzetta perdevano a poco a poco le scintille del sole che
                                        declinava.</p>
            <p>- A rivederci stasera, mi disse Bazzetta, stringendomi la mano
                                        energicamente, molto energicamente. Sono le sei, vo' a
                                        pranzo da quella bestia di Sindaco, del quale vi dirò poi...
                                        ma... zitto.</p>
            <p>Ed uscì frettoloso, lasciandomi solo nella sua simpatica
                                        botteguccia.</p>
            <p>- Eccolo; è lui!</p>
            <p>- Parlagli, il papà è uscito.</p>
            <p>- Non ho coraggio...</p>
            <p>- Vuoi che parli io?</p>
            <p>- Sei matta? Tocca a me!</p>
            <p>- E se ti tocca, parla.</p>
            <p>Queste parole "di color oscuro" erano sussurrate dietro un
                                        piccolo uscio che metteva al porticato.</p>
            <p>Le interlocutrici - me ne accorsi alle fisonomie intravedute
                                        dalle fessure - erano la moglie e la figliuola di
                                        Bazzetta.</p>
            <p>La conversazione continuò così:</p>
            <p>- Mamma, il babbo gli ha detto tutto.</p>
            <p>- Grulla!</p>
            <p>- E che!</p>
            <p>- Fatti avanti.</p>
            <p>- Tocca a te che sei la mamma.</p>
            <p>- A te che sei più franca...</p>
            <p>E mi comparvero davanti due cose femminili.</p>
            <p>Vi dipingo a larghe pennellate la moglie del farmacista.</p>
            <p>Era lunga, lunga, lunga; aveva gli occhi nella nuca e le ciocche
                                        dei capelli a un centimetro più innanzi della punta del
                                        naso! E che punta e che naso! Lunga, lunga e scialba del
                                        colore dei ceri da funerale; le mancavano due lettere
                                        dell'alfabeto, l'erre e l'esse; sputava formidabilmente ad
                                        ogni monosillabo.</p>
            <p>Era guercia.</p>
            <p>Quanto ad Ermenegilda (che nome!) la figliuola di Bazzetta era un
                                        coso femminile di rarissima specie.</p>
            <p>Alquanto meno lunga della madre, sembrava più piccola che non
                                        fosse perchè era grassa e paffuta come un dindo nutrito da
                                        una brava massaia per onorare il Natale. Aveva la pelle
                                        tesa, come quella di un tamburo, sicchè, malgrado tanta
                                        lussuria di muscoli e di polpe, pareva fosse stata fatta con
                                        economia. I suoi grandi occhioni bovini avean l'aria di
                                        voler saltar fuori a ballonzolare sul pavimento; e certo,
                                        senza quella tensione di epidermide che appariva ancor più
                                        evidentemente nelle palpebre, ti sarebbero schizzati in
                                        faccia.</p>
            <p>I due così mi vennero incontro, la mamma lunga davanti, la
                                        ragazza grossa di dietro, inchinandosi goffamente e
                                        atteggiando la bocca a un sorriso tra la compiacenza e la
                                        fatuità.</p>
            <p>- Se non erro, diss'io, prendendo il cappello onde potermela
                                        svignare, al più presto, ho l'onore di conoscere la signora
                                        del mio amico Bazzetta...</p>
            <p>- Pur troppo! sospirò quella pertica alzando gli Occhi al cielo.
                                        Dietro di lei si udì un sospirone.</p>
            <p>- Diavolo! non potei a meno di esclamare, perchè mi dice "pur
                                        troppo?"</p>
            <p>- Oh! se sapesse!...</p>
            <p>- Oh! se sapesse! disse l'altro coso di dietro.</p>
            <p>- Non so nulla, diss'io.</p>
            <p>- Lo saprà.</p>
            <p>- Saprà, disse l'altra di dietro,</p>
            <p>E quella davanti:</p>
            <p>- Si accomodi, mostrandomi una seggiola.</p>
            <p>Mi accomodai.</p>
            <p>Allora la faccia della signora Bazzetta diventò terribile.</p>
            <p>Aveva sposato quell'uomo come si sposano tutte le zitelle in
                                        ritardo. - Le avevano detto: <emph>ha del ben di Dio</emph>,
                                        ciò che in volgare, significa "<emph>ha quattrini</emph>"
                                        quanto a dimostrarle che era un bell'uomo, sarebbe stata
                                        pena sciupata. Bazzetta a trentacinque anni, era il più bel
                                        giovanotto che si potesse vedere nei paraggi di
                                        Zugliano.</p>
            <p>- Le dico, continuò la signora Placida (si chiamava con questo
                                        nome), le dico; pur troppo! e lo ripeto!</p>
            <p>E l'eco echeggiava:</p>
            <p>- Sicuro, certamente, sicuro!</p>
            <p>La megera posò il suo formidabile naso fra i miei baffi
                                        incipienti, e sussurrò.</p>
            <p>- Se sapesse!...</p>
            <p>- Per tutti i santi del paradiso, diss'io, che cosa mi resta a
                                        sapere??</p>
            <p>- Bazzetta è un birbone; mi fa tante corna quanti ho capelli in
                                        testa; è uno sfaccendato.</p>
            <p>- ...ato, ripeteva la fanciulla.</p>
            <p>- E vi ha contata la storia del medico e del signor sindaco a
                                        modo suo... - è un birbone! - Beve come una spugna! Oh! che
                                        uomo!</p>
            <p>-..... Omo!</p>
            <p>- E - continuava la signora, - il piccolo Ignazio, l'abatino che
                                        pranzò ieri con voi, è figlio spurio del sindaco - e questo
                                        non ve lo ha detto, e sua madre era la sorella di
                                        Mansueta.... e il signor de Emma....</p>
            <p>- Zitta! sclamò Ermenegilda, additando l'impennata della
                                        farmacia.</p>
            <p>Bazzetta riapparve.</p>
            <p>- Ho dimenticato l'astuccio dei zolfanelli.</p>
            <p>E fulminò con uno sguardo tale la signora Placida e la signorina
                                        Ermenegilda.... che in men di un baleno scivolarono e
                                        scomparvero dietro l'uscio da cui erano uscite.</p>
            <p>- Vi accompagno fino al presbiterio, disse Bazzetta offrendomi il
                                        braccio.</p>
            <p>E ci incamminammo.</p>
         </div>
         <div type="chapter" xml:id="IT010014" n="14">
            <head>XIV.</head>
            <p>Che bella sera, che tramonto fatto per i pittori e per i
                                        poeti!</p>
            <p>Il paesaggio appariva e non appariva.</p>
            <p>Le forme incerte somigliavano a nubi; nubi che cambiavano i
                                        profili e i colori ad ogni batter di ciglio.</p>
            <p>Il presbiterio era immerso in una nebbia diafana, inargentata
                                        dalla luna.</p>
            <p>Cantavano le cicale e cantavano i grilli. I prati erano
                                        costellati di lucciole, e Bazzetta zuffolava una canzone che
                                        era in gran voga a quei tempi.</p>
            <p>Mi sentivo triste, una indicibile malinconia mi circondava come
                                        un abito bagnato.</p>
            <p>Dissi al farmacista:</p>
            <p>- Non incomodatevi più a lungo; il pranzo del sindaco vi aspetta,
                                        ci rivedremo stasera.</p>
            <p>Non se lo fece dire due volte.</p>
            <p>- A stasera, ripetè, dandomi cordialmente la mano; e svoltò per
                                        un viottolo.</p>
            <p>Ma era stabilito dal destino che in questo giorno io non potessi
                                        starmene solo co' miei pensieri.</p>
            <p>Inciampai in due bambini, accocolati sulla soglia del
                                        presbiterio.</p>
            <p>- La signora Mansueta, mi disse il più alto dei due, o dorme o
                                        non ci vuole aprire. E il papà che ci ha detto di venire, e
                                        che è su dal signor curato?</p>
            <p>- Suona un'altra volta, disse il più piccolo.</p>
            <p>Suonai io, e Baccio fu tosto ad aprirmi quella memorabile
                                        porticina.</p>
            <p>- Oh! bravi ragazzi, sclamò: siete aspettati. Su, su, Don Luigi
                                        vi vuol vedere.</p>
            <p>E, mettendo un dito sulle labbra coll'aria di un cospiratore, mi
                                        sussurrò all'orecchio:</p>
            <p>- Sono gli orfanelli della povera Gina; non sanno che la sia
                                        morta; ci penserà Don Luigi - intanto il pranzo è
                                        preparato.... Resti servito....</p>
            <p>- Come sta il signor curato? Si può vederlo?</p>
            <p>- S'immagini; le farà un regalo.</p>
            <p>E il buon uomo mi condusse fino all'uscio della camera del
                                        curato.</p>
            <p>- Non le faccia parola del sindaco, mi disse, e si
                                        accommiatò.</p>
            <p>I due fanciulli ci avevano seguiti ed entrarono nella camera con
                                        me.</p>
            <p>Il povero vedovo sedeva presso il capezzale dell'infermo, e
                                        pareva moribondo.</p>
            <p>Vedendo i suoi figli, ebbe uno strano gesto; ma si contenne, a un
                                        cenno del curato che continuò il discorso interrotto, dopo
                                        avermi salutato.</p>
            <p>La sua voce era debole, ma lo sguardo lampeggiava. Aveva in mano
                                        la bibbia e ne cadevano rose.</p>
            <p>- Stammi attento, amico mio, mio buon Beppe. La tua sciagura è
                                        terribile, la capisco e l'ammiro. L'ammiro perchè quella tua
                                        povera Gina, morendo, ti ha fatto migliore. Guarda un po'
                                        quei due fanciulli, Beppe!... Sono la sua eredità; non
                                        beverai più l'aquavite quando scoccano le sei del mattino -
                                        (non farmi la brutta cera) - la bevevi, quotidianamente.
                                        Lavorerai dippiù; sentirai come sia dolce il vivere coi
                                        morti...</p>
            <p>E piegò la bella persona verso i due fanciulli.</p>
            <p>- Non ditele che è morta la loro mamma; la mia Mansueta ci
                                        penserà a prepararli....</p>
            <p>Il buon Beppe mormorò:</p>
            <p>- Grazie, signor curato.</p>
            <p>Ma singhiozzava angosciosamente.</p>
            <p>- Ho invitato al mio desco questo caro Beppe coi suoi due
                                        fanciulli; volete tener loro compagnia? Mi obblighereste. -
                                        Badate che si pranza in cucina.</p>
            <p>- E sia! Vogliamo mettere il tovagliolo sulle ginocchia?</p>
            <p>I due piccini avevano fame più di me e più di Beppe. Come furono
                                        contenti quando li ebbi adagiati davanti a una minestra....
                                        una minestra fatta per bene!</p>
         </div>
         <div type="chapter" xml:id="IT010015" n="15">
            <head>XV.</head>
            <p>Contenti e nel tempo stesso malinconici. Interrogavano
                                        tacitamente la immobile fisionomia del babbo.</p>
            <p>E la fisionomia del babbo era lugubre.</p>
            <p>Le parole di Don Luigi erano state inefficaci. Il povero uomo
                                        pensava alla sua povera donna.</p>
            <p>- È sotto terra, mi sussurrò all'orecchio, sotto terra, tre metri
                                        sotto terra. Hanno un bel dire, ma adesso infracidisce nella
                                        sua cassa, Mi voleva tanto bene, e ce ne volevo tanto a
                                        lei!... Scusi, signor pittore... mi lasci piangere.</p>
            <p>I due fanciulli mangiavano avidamente, ma mettevano sempre, fra
                                        un boccone e l'altro un punto di interrogazione.</p>
            <p>La buona Mansueta se li condusse via coll'esca di due mele cotte
                                        nella cinigia.</p>
            <p>Restammo soli, io, il vedovo e Baccio; soli e in un mestissimo
                                        silenzio non interrotto che dal crepito della lampada ad
                                        olio.</p>
            <p>Ma Beppe si alzò di repente, e, piantatosi fra me e il campanaro,
                                        prese un atteggiamento che ci fece paura; un atteggiamento
                                        di rivolta e di sfida. Pareva Spartaco in abito di
                                        frustagno. E con voce concitata, rauca, affannosa,
                                        cominciò:</p>
            <p>- Voglio parlare! bisogna che parli! il mio segreto mi bruccia
                                        nella strozza! Mi ascolti pazientemente, signorino, e tu,
                                        Baccio, stammi a sentire anche tu.</p>
            <p>Si asciugò il sudore, tornò a sedere, si nascose la testa nelle
                                        mani, e continuò:</p>
            <p>- La mia Gina a quindici anni era la più bella ragazza del paese,
                                        e la più buona. Tu, Baccio, lo puoi dire e lo può dire
                                        Mansueta e Don Luigi e tutti lo possono dire. Le nostre
                                                <foreign xml:lang="vec">baite</foreign> erano
                                        vicine; mio padre e mia madre, suo padre e sua madre si
                                        davano del <emph>tu</emph> fin da quando erano fanciulli
                                        alti come quei due poveretti che sono usciti testè...</p>
            <p>Qui s'interuppe, e disse a bassa voce, quasi parlando a sè
                                        stesso:</p>
            <p>- Perchè li abbiamo messi al mondo, perchè?</p>
            <p>E, ringolfandosi nelle memorie, continuava:</p>
            <p>- Ella veniva ogni mattina a distendere il fieno sull'aia che
                                        separava le nostre case; e cantava una canzonetta... che era
                                        il mio spuntare del sole.</p>
            <p>Ti ricordi, Baccio, che bel giorno fu quello delle mie nozze con
                                        Gina? Sono passati undici anni. Il mio testimonio era quel
                                        galantuomo del signor De Emma. Come scampanavi di gusto,
                                        buon Baccio!...</p>
            <p>Ed ora è morta e infracidisce nella sua cassa!... E sapete chi me
                                        l'ha uccisa? Quel cane di sindaco che morirà per le mie mani
                                        come è vero che ci sono Gesù e la Madonna e l'Eterno e lo
                                        Spirito Santo in paradiso.</p>
            <p>A queste parole guardai Baccio in viso; egli aveva la bocca
                                        chiusa ermeticamente, e gli occhi spalancati oltre ogni
                                        umana possibilità. Tremava dalla testa ai piedi.</p>
            <p>Beppe dilaniava un tovagliolo con dita convulse, e, senza
                                        accorgersene lo inzuppava di grosse lagrime
                                        intermittenti.</p>
            <p>- Dio di bontà, esclamò Baccio, dando un crollo a tutta la sua
                                        zoppicante persona, è venuta la fine del mondo?</p>
            <p>- La verrà e presto; sentirai. Parecchi già avevano avvertito la
                                        mia Gina che quel birbone la guardava con certi occhi, che
                                        so io, in un modo che non guardava le altre donne; ma la
                                        poveretta era così buona e così virtuosa che non le passava
                                        nemmeno pel capo che al mondo ci fosse gente capace di fare
                                        il male e tampoco di pensarlo. Egli intanto aveva preso
                                        l'abitudine di venir molto di frequente in casa nostra, ora
                                        con un pretesto or coll'altro; io era obbligato dalle mie
                                        facende a passar quasi l'intiera giornata sulla montagna, e
                                        i miei vecchi erano ingenui come la Gina, e, poi via....
                                        erano vecchi. Alla sera, senza motivo alcuno, gironzolava di
                                        su e di giù davanti al nostro uscio.</p>
            <p>Le cose andarono al punto che, un giorno, dopo la cena, poi che i
                                        vecchi e i ragazzi furono andati a dormire, la Gina, con una
                                        voce che non pareva la sua, e cercando quasi di non
                                        incontrare il mio sguardo, mi disse:</p>
            <p>- Bebbe, ho bisogno di parlarti.</p>
            <p>Me le sedetti vicino, presso il fuoco, ed ella, con quella voce
                                        sempre più diversa del solito, mi bisbigliò nell'orecchio,
                                        mettendomi un braccio intorno al collo:</p>
            <p>- Ho paura del sindaco!</p>
            <p>Io, che non mi ero accorto nè dubitava di nulla,</p>
            <p>- Del sindaco, esclamai strabiliato; oh! che cosa ti gira per il
                                        capo, stasera?</p>
            <p>Allora ella mi narrò, come quel cane di un signor Angelo De Boni
                                        la perseguitasse già da più di due mesi, seguendola e
                                        arrestandola per le campagne e pei boschi, trovandosi sempre
                                        sul suo passaggio, sorridendole con un'aria bestiale, e
                                        dicendole delle cose... delle cose di cui ella non capiva il
                                        significato, ma che le parevano <emph>cose cattive, cose
                                                contro il timor di Dio</emph>. E le diceva con voce
                                        dolce e rauca... e - aggiunse quella mia sventurata
                                        celandosi la faccia tra le mani - aveva tentato più volte di
                                        metterle le mani addosso!...</p>
            <p>Credo che fosse un urlo quello che mi uscì dall'animo all'udir
                                        questa infamia; giacchè il mio marmocchio più piccolo si
                                        destò strillando, e sentii nell'altra camera il povero padre
                                        voltarsi sotto le coltri e mandar un sospirone affannoso
                                        come è usanza dei vecchi disturbati nel loro primo
                                        sonno.</p>
            <p>Come il bimbo fu acquetato, presi pel braccio la Gina e ce ne
                                        venimmo insieme qui dal signor curato. Te ne ricordi,
                                        Baccio, fosti tu che venisti ad aprire, tutto
                                        meravigliato.</p>
            <p>- Santi del paradiso! sclamò il campanaro, spalancando gli occhi
                                        e alzando le braccia; era per questo?!... Se me ne ricordo!
                                        ero appena tornato dalla fontana e stavo per andarmene a
                                        letto...</p>
            <p>- E narraste la cosa a Don Luigi, interruppi a mia volta; e che
                                        vi consigliò Don Luigi?</p>
            <p>Beppe si passò un'altra volta la mano sulla fronte.</p>
            <p>- E che volete che mi consigliasse, mio buon signore? Prima
                                        diventò pallido, pallido, poi mi disse in tutta confidenza,
                                        guardandosi intorno come se avesse paura che i muri e i
                                        quadri lo potessero dire, mi disse che il Sindaco era un
                                        uomo capace di tutto; che bisognava usar prudenza: che Gina
                                        non uscisse mai dopo il cader del sole, che io facessi il
                                        possibile per non lasciarla troppo sola... che so io, tante
                                        altre cose mi disse. Ma in cielo era scritto ciò che era
                                        scritto!</p>
            <p>Tuttavia le parole del signor curato mi avevano alquanto
                                        rassicurato, e rifacevo la strada verso casa con animo assai
                                        più leggiero, quando la Gina affrettò il passo stringendomi
                                        forte il braccio e quasi avvinghiandosi a me, come se avesse
                                        veduto il lupo.</p>
            <p>Fosse stato il lupo, fosse stato l'orso!... non mi avrebbe messo
                                        maggior spavento. Spavento, dico? no, rabbia, stupore,
                                        ribrezzo; giacchè era lui, l'infame uomo, che aveva spiato i
                                        nostri passi, che ne aveva certamente indovinato il motivo,
                                        e da quel momento, lo giurerei in punto di morte, stabilì di
                                        affrettare la rovina della povera Gina e la mia.</p>
            <p>Ci seguì, a pochi passi di distanza, fino sull'uscio.</p>
            <p>Mentre io stavo aprendo adagio adagio per non svegliar la
                                        famiglia, ci passò dinanzi, sempre alquanto lontano, e
                                        intonò zufolando l'aria di una canzone oscena, come per
                                        cimentarmi, che so io, per farmi perdere la testa del
                                        tutto.</p>
            <p>Qual notte fu quella! Il sonno che a mia memoria non mi aveva
                                        mancato mai, tranne che nell'ultimo mese che precedette le
                                        mie nozze (ma quelle erano veglie che non darei ancora
                                        adesso per tutto l'oro del mondo) non voleva saperne ad ogni
                                        costo di venire a togliermi la febbre che mi ardeva. La
                                        povera tosa, che capiva il mio turbamento, benchè me ne
                                        stessi zitto, faceva mostra di dormire; ma io mi accorgeva
                                        che vegliava e che il suo cuore batteva come il mio. Essere
                                        angosciati, e allo scuro, e non poter muoversi, non so se
                                        l'abbiate provato anche voi, è una cosa a cui Dio non
                                        dovrebbe condannare una povera creatura. Come la disgrazia
                                        diventa più grossa, come il buio somiglia più buio e pieno
                                        di diavolerie e come sembra di aver sullo stomaco una pietra
                                        da mulino!...</p>
            <p>Che cosa ho mai fatto, andavo arrovellandomi dentro di me, che
                                        cosa ho mai fatto di male per meritarmi questa tribulazione?
                                        Ho lavorato fin da piccino come una bestia da soma, non ho
                                        mai torto un capello a nessuno, non ho mai, mai mancato di
                                        rispetto ai miei vecchi, ho voluto bene alla Gina,
                                        onestamente, e l'ho sposata da onest'uomo; ho cercato di
                                        tirar su il meglio possibile i figli che la Provvidenza mi
                                        ha dato... perchè ci deve essere un cane?... E, sentendomi
                                        serrarsi i pugni e affogarmi della voglia di bestemmiare,
                                        domandavo scusa al Signore e facevo voto di starmene cheto
                                        ed anche.....anche di perdonare..... - ma.....
                                        perdonare..... purchè, purchè..... e il pensiero che colui
                                        potesse toccar, fosse con un dito anche, soltanto un lembo
                                        di una manica di Gina, mi faceva ribollir il sangue daccapo!
                                        E le parole del signor curato che poco prima pareva mi
                                        avessero un po' sollevato, allora mi suonavano all'orecchio
                                        con un effetto del tutto diverso. "È un uomo capace di
                                        tutto!" Che tutto? Tremavo, e gelavo e bollivo. E se Gina
                                        non mi avesse detto le cose che a metà?... Infelicissimo
                                        uomo!... Nessun pennello, nessuna penna avrebbe potuto
                                        ritrarre l'indefinibilmente profonda espressione di dolore e
                                        di rabbia, di abbattimento e di energia che in quel momento
                                        appariva in quella faccia smunta su cui le lagrime non
                                        scorrevano più.</p>
            <p>Io e Baccio attoniti, rattenendo il respiro, non battendo ciglio,
                                        lo guardavamo immobili e atterrati ugualmente; egli,
                                        semi-idiota e vecchio montanaro, ed io non montanaro, non
                                        semi-idiota e non vecchio, affratellati da due sentimenti di
                                        pietà che nella bilancia di Dio certo avrebbero pesato lo
                                        stesso.</p>
            <p>E Beppe, alzatosi e camminando a lunghi passi per la cucina,
                                        continuava:</p>
            <p>- A questo dubbio che mi afferrò per il collo come una tenaglia
                                        rovente, restar un minuto ancora immobile e allo scuro,
                                        sarebbe stato lo stesso che morire.</p>
            <p>Balzai dal letto, accesi il lume, lo accostai a Gina e la
                                        fissai... chi sa come, in faccia.</p>
            <p>Ella aveva gli occhi spalancati e a sua volta mi affissava,
                                        tentando di sorridere... ma piena di spavento.</p>
            <p>Non mi perdonerò mai ciò che feci e dissi allora.</p>
            <p>La presi per ambo le braccia e le diedi uno scrollo che la fece
                                        scivolare dal letto, e stringendole le mani come un
                                        forsennato, e quasi mordendole le labbra colle mie,
                                        urlai:</p>
            <p>- Tu non mi hai detto tutto! Egli ti.....</p>
            <p>La sventurata si lasciò cadere in ginocchio, e liberate le mani
                                        ch'io, quasi fuor dei sensi, le abbandonai, le congiunse
                                        come si fa davanti all'altare.</p>
            <p>- "Ti ho detto tutto, mi disse; lo giuro sulla testa di quei due
                                        poveri innocenti; tutto, tutto, tutto!" E diede in uno
                                        scoppio di pianto, mentre mi stringeva e mi baciava e
                                        ribaciava le ginocchia.</p>
            <p>Piangemmo insieme abbracciati non so per quanto tempo; quando
                                        ripresi conoscenza di me stesso, la notte era ancora alta e
                                        la Gina stava rattizzando i carboni sul focolare.</p>
            <p>Me le accostai mormorando:</p>
            <p>- Perdonami.</p>
            <p>- Taci, rispose Gina, questa volta sorridendo davvero. Ci
                                        vogliamo tanto bene. Ma vien qua, il mio uomo, e riscaldati
                                        che sei tutto intirizzito. Datti pace, va, che il diavolo
                                        non è brutto come si dipinge. Quel briccone sa che siamo
                                        andati da Don Luigi; ciò lo farà pensare due volte prima
                                        di.....</p>
            <p>- No, no, la interruppi io; ho preso la mia decisione; sai che le
                                        poche terre che abbiamo mi sono state a parecchie riprese
                                        cercate da Gervasio, il ricco mandriano; le posso vendere
                                        domani; se voglio, e a patti d'oro. Senti, Gina, le rondini
                                        abbandonano il nido dove furono una volta minacciate; noi
                                        faremo come le rondini; andremo altrove a fabbricarci un
                                        nido nuovo; in questo non si potrebbe più vivere in
                                        pace.</p>
            <p>- Quello che tu farai, buon Beppe, sarà ben fatto; benchè la sia
                                        dura il lasciar il paese dove si è nati.</p>
            <p>- Il paese è dappertutto dove si può vivere sicuri, lavorando.
                                        Andremo in un sito più bello di questo.</p>
            <p>Così conversando del nuovo progetto, stretti l'uno all'altro,
                                        accanto al fuoco, fummo sorpresi dai primi bagliori
                                        dell'alba.</p>
            <p>Io era così ansioso di mettere modo alle cose per mandare ad
                                        effetto il più presto il mio disegno, che, fosse anche un
                                        presentimento, la terra mi abbruciava i piedi. Sicchè senza
                                        aspettare che i vecchi si risvegliassero, per dar loro il
                                        buon giorno, siccome ero solito fare fin dall'infanzia,
                                        presi il cappello e i miei ferri e mi avviai verso i pascoli
                                        di Gervasio, dopo aver raccomandato a Gina di non porre
                                        piede fuori dell'uscio, promettendole poi che sarei stato di
                                        ritorno al più presto.</p>
            <p>Non trovai Gervasio ai pascoli, che come ben sai Baccio, distano
                                        da qui una buon'ora di Cammino; egli era partito quella
                                        notte stessa per la sua <foreign xml:lang="vec">casera</foreign> di San Sulpizio; cinque leghe di
                                        strada, e che strada! Titubai alquanto se dovessi
                                        raggiungerlo, o rimandar la cosa al suo ritorno. Ma quando
                                        sarebbe tornato? i pastori non ne sapevano niente; poteva
                                        fermarsi alla <foreign xml:lang="vec">casera</foreign> un
                                        giorno, poteva fermarsi quindici. Decisi di spingermi fino a
                                        San Sulpizio. Mi fornii di due bei tozzi di cacio e di
                                        polenta, e via pei greppi e le pinete, certo che camminando
                                        a dovere avrei potuto essere di ritorno a casa per il cadere
                                        del giorno.</p>
            <p>Ma, - ve l'ho già detto prima: - Era scritto ciò che era
                                        scritto!</p>
            <p>Ti ricordi, Baccio mio, quella crocetta che sta a due passi dalla
                                        colma dei Tre Ladri? Fu là che mi prese l'uragano. Un
                                        uragano come, in vita mia, non ne avevo mai visto. To'! il
                                        cielo pareva disceso sulla terra, e i cocuzzoli delle
                                        montagne pareva che si arrampicassero in cielo. Si cozzavano
                                        insieme i ghiacciuoli delle nubi e i ciottoli delle frane;
                                        la vallata era scomparsa, le cime non le vedevo più; mi
                                        pareva di sentirmi schiaffeggiare e bastonare da centomila
                                        demoni!... - mi mancava il respiro... - ero come una pulce
                                        fra due unghie... to'.</p>
            <p>Mi girava la testa, ma, questa volta, diversamente di prima, vo'
                                        dire di quando la mi girava nel mio letto, allo scuro. Mi
                                        sentivo mancar il fiato: era la <emph>tormenta!</emph> E
                                        turbinava, oh! come turbinava! Mi credetti morto, e lo ero
                                        quasi, e mi distesi in terra, colle mani in croce, dicendo
                                        il <title xml:lang="la">De profundis</title> e pensando
                                        intanto alla mia Gina, ai miei vecchi, ai miei piccini... e
                                        al... e anche al Sindaco!</p>
            <p>Restai lì parecchi minuti in tal modo, aspettando l'ultimo
                                        momento.</p>
            <p>D'improvviso mi sentii battere sulle spalle da una mano
                                        vigorosa.</p>
            <p>Apro gli occhi già quasi irrigiditi dal gelo, e mi vedo davanti,
                                        indovina?... il figlio maggiore del signor De Emma, che,
                                        superata la bufera passava appunto di lì, colla sua muta,
                                        inseguendo il camoscio.</p>
            <p>Mi sollevò, mi pose alle labbra la fiaschetta del rhum, e in men
                                        che non si dica, mi ritrovai il Beppe di prima, vispo e sano
                                        di corpo e pronto a far non cinque ma venti leghe... quanto
                                        al resto... Il resto era di ritornare a casa, e al più
                                        presto possibile.</p>
            <p>- Grazie, dissi al bel giovanotto; ella è proprio il figlio di
                                        suo padre, il figlio della Provvidenza! Oh! fa tardi, se si
                                        ritornasse laggiù? Mi aspettano, sa? e se ella vuol far
                                                <emph>tappa</emph> nel tugurio della mia Gina, - è
                                        un'amica del di lei babbo, la dev'essere una festa
                                        davvero!</p>
            <p>Il signor Arturo, - Baccio tu lo conosci, - aggradì
                                        l'offerta.</p>
            <p>Ci incamminammo, aggrappandoci alla meglio per gli scogli irti di
                                        sterpi. Ma la via del ritorno par sempre buona. Almeno
                                        sembrava tale allora per me.</p>
            <p>Beppe parlava come un oratore che non sa, o meglio non vuol
                                        venire alla perorazione.</p>
            <p>Bevette un bicchier di vino offertogli da Baccio e, asciugatasi
                                        di nuovo quella fronte piena di passato e di avvenire,
                                        continuò ma con una inflessione di voce e con un
                                        atteggiamento che accennavano alla catastrofe:</p>
            <p>- Sissignori. E rividi, che non mi parea vero, la cima del
                                                <emph>mio</emph> campanile, e poi i fumaioli dei
                                        vicini, e finalmente infilai il viottolo che mena alla mia
                                        casa.</p>
            <p>Per quanto fosse stata posta la strada fra le gambe, la notte ci
                                        aveva precorsi.</p>
            <p>A cinquanta passi dalla mia ortaglia chi mi vedo venir
                                        incontro?</p>
            <p>È mio padre, il mio padre ottuagenario, che non aveva fatto, a
                                        mia memoria, più che non faccia di cammino un bimbo appena
                                        uscito di fascie.</p>
            <p>E mi dice, spalancando le braccia:</p>
            <p>- Se Dio vuole! Sei qui! Che spavento? E la tua Gina?</p>
            <p>- Che! risponde, la Gina?</p>
            <p>- Dov'è?</p>
            <p>- Se non lo sai tu!!</p>
            <p>- Ma come?</p>
            <p>- Non l'hai tu mandata a chiamare perchè ti raggiungesse al
                                                <emph>campo della Crocetta</emph>?</p>
            <p>- Venne un ragazzotto a dirle che ti raggiungesse colà!... per
                                        una cosa d'urgenza...</p>
            <p>- Io vengo... vengo... da tutt'altro sito... non ho mandato
                                        nessuno...!...</p>
            <p>- Che birbonata è questa? sclamò il povero vecchio guardando in
                                        faccia a tutti quanti.</p>
            <p>- Una birbonata, urlai, e, senza aggiungere una sola parola, mi
                                        slanciai a tutta corsa verso il <emph>campo della
                                                Crocetta</emph>.</p>
            <p>Non mi ricordavo più della strada; non so in quante siepi mi
                                        insanguinai le dita in quante pozzanghere mi ingolfai. Udivo
                                        da lontano i gemiti che uscivano dalla mia casa.</p>
            <p>Ma un gemito più vicino, più straziante, un gemito simile a
                                        quello di chi sta per morire, mi arrestò di repente; come se
                                        avessi dato del capo in un muro.</p>
            <p>Oh! quel gemito!.... mi ricordava quelli della notte scorsa! Era
                                        lei, era Gina! La trovai, la rinvenni, non so come, nelle
                                        tenebre, tra gli sterpi, distesa per terra....</p>
            <p>- Gina!</p>
            <p>- Lasciatemi morire!</p>
            <p>- Sono io, sono Beppe! il tuo Beppe!</p>
            <p>..........................................</p>
            <p>Mi parve che udendo il mio nome, si addormentasse.</p>
            <p>La presi sulle spalle e lento lento, mentre il cuore e la testa
                                        non sapeva più dove fossero, raggiunsi, la mercè di Dio, la
                                        mia soglia.</p>
            <p>La adagiai sul letto, livido, estenuata.</p>
            <p>Il vicinato era accorso.</p>
            <p>Il signor Arturo era scomparso. Poverino, si prese in corpo sei
                                        leghe, e a queill'ora, per andare in cerca di suo padre.</p>
            <p>Allontanai tutti quanti.</p>
            <p>Gina, dopo un lungo sopore, aperse gli occhi e mi vide.</p>
            <p>Rabbrividii a quello sguardo. Ella rabbrividì più di me. E con
                                        una voce che sembrava venire da sotterra:</p>
            <p>- Non guardarmi, sospirò, non toccarmi! Chiudi la porta!... È
                                        là... il sindaco!..... è là... porta in quel bel paese, in
                                        quel paese più bello, i nostri bambini!... Portali via,
                                        senza farmeli vedere!... oh! povera, povera me!</p>
            <p>- Gina, dicevo io, Gina... dimmi, spiegati....</p>
            <p>- Taci... taci.... e si metteva un dito sulla bocca e alzava gli
                                        occhi al cielo. - Taci. Ho resistito, oh! se gli ho
                                        graffiato la faccia....</p>
            <p>Ella cacciò allora la testa sotto il guanciale, ed io restai solo
                                        col lucignolo agonizzante....</p>
         </div>
         <div type="chapter" xml:id="IT010016" n="16">
            <head>XVII.</head>
            <p>Una scampanellata che venia dalla camera di Don Luigi interruppe
                                        il racconto terribile del povero vedovo.</p>
            <p>- Dio mio, sclamò, come destandosi a sua volta da un sogno, ho
                                        parlato troppo forte, l'ho risvegliato.</p>
            <p>Baccio, che in meno d'un baleno era salito e ridisceso, mi
                                        appoggiò la bocca all'orecchio e mi disse:</p>
            <p>- Don Luigi ha bisogno di voi..</p>
            <p>Scoccavano appunto le undici ore.</p>
            <p>Salii d'un balzo.</p>
            <p>Certo le pareti del presbiterio non somigliavano alle mura
                                        massiccie e pendenti dei nostri bisavoli; giacchè dal viso
                                        alquanto sconvolto del curato e dalle pieghe sconnesse delle
                                        sue coltri m'accorsi, - e non presi un granchio, - che dal
                                        suo primo piano, egli aveva udito in parte se non in tutto
                                        la conversazione della cucina.</p>
            <p>Don Luigi mi stese la mano e mi disse:</p>
            <p>- Voi che mi parlavate di Tebaide, e mi dicevate - oh! le ricordo
                                        le vostre parole, - Tebaide, dove son vive ancora le memorie
                                        bibliche, e gli uomini santi le respirano ancora, e le
                                        ripetono con sapienza antica... - Vedetela la Tebaide,
                                        vedetela la sapienza! Ditemi come è vero che le apparenze
                                        ingannano! Credevate di arrestare il vostro passo di nomade
                                        in un eremo e siete entrato in una bolgia.... Non importa!
                                        Le vie della Provvidenza sono infinite. Forse è Lei che vi
                                        ha inviato. Ciò che sapeste per l'angosciosa espansione di
                                        quel povero Beppe, è il primo filo di tutta una lugubre
                                        istoria che oramai sarebbe impossibile tenervi nascosta. Ma
                                        di ciò a suo tempo. Ora siete mio ospite, e sapete ciò che
                                        vi dissi ieri in giardino. Temete le barricate; ciò che in
                                        volgare significa: non partirete senza il mio permesso. Ora
                                        si tratta di non lasciare solo quell'infelice. Egli ha
                                        nell'anima la vendetta; giacchè, voi lo indovinate senza che
                                        io ve lo dica... Quella povera Gina!...</p>
            <p>Egli s'interruppe con un gesto d'orrore che mi si apprese al
                                        cuore.</p>
            <p>- E quell'uomo vive ancora? sclamai coll'impeto dei miei
                                        vent'anni.</p>
            <p>- Sì, e deve vivere, e saprete il perchè deve vivere, - a meno
                                        che non scavalchiate le mie barricate. Ma per ora, si tratta
                                        d'altro; ho bisogno di un servizio da voi. Non potrei
                                        riposare se sapessi Beppe libero di sè stesso questa
                                        notte.</p>
            <p>Il curato, così parlando, aveva dato un nuovo scrollo al cordone
                                        del campanello.</p>
            <p>Baccio comparve.</p>
            <p>- Non lascierai partire Bebbe stasera. Preparagli la camera degli
                                        scalpellini; ai marmocchi ci pensi Mansueta. Questo signore
                                        ti aiuterà a persuaderlo.</p>
            <p>Baccio, colla intuizione dei montanari, capì, approvò, inchinossi
                                        ed uscì, facendomi un cenno di supplica.</p>
            <p>- Per domani, aggiunse il curato, ci penserà un altro amico.</p>
            <p>Gli diedi la buona notte e ridiscesi in cucina.</p>
            <p>Non ci fu d'uopo di molta fatica per persuadere lo sciagurato
                                        Beppe ad accogliere l'ospitalità del presbiterio. Come vide
                                        i suoi bambini andarsene a coricare sotto le ali tarpate
                                        della Mansueta, egli si lasciò condurre come un agnello, da
                                        Baccio, alla stanza degli scalpellini.</p>
            <p>La foga con cui aveva narrata la sua tragedia lo aveva
                                        estenuato.</p>
            <p>Dissi a Baccio che ritornava dall'averlo coricato:</p>
            <p>- Eh! dimmi! che cosa significano quei lumi laggiù, verso la casa
                                        del sindaco?</p>
            <p>Baccio uscì nell'orto e dopo un istante ricomparve sogghignando e
                                        mi disse, facendomi lume su per la scaletta:</p>
            <p>- Sono i coloni del signor De Boni che portano a casa Bazzetta,
                                        ubbriaco fradicio.</p>
            <p>E con questo bel corollario di quella bella giornata, mi diede la
                                        buona notte.</p>
         </div>
         <div type="chapter" xml:id="IT010017" n="17">
            <head>XVII.</head>
            <p>Dopo agitatissimi sogni, fui risvegliato dal signor De Emma, o, -
                                        per essere più veritiero, - dai ferri aguzzi del suo
                                        ronzino, i quali, così, tra la veglia e il sonno, mi
                                        somigliarono ai colpi di un martello che mi battesse sulla
                                        nuca.</p>
            <p>I galli, sparsi qua e là nelle soffitte e nelle cantine,
                                        eruttavano il loro rantolo singhiozzoso; i passeri
                                        cominciavano a pispigliare; si udiva il risveglio della luce
                                        nel fruscio sommesso delle foglie. In lontananza, le
                                        imposte, aperte da braccia ancora intorpidite dal sonno,
                                        sbattevano contro le pareti, quasi paurosamente.</p>
            <p>Il giardino apriva anch'esso le sue mille palpebre d'ogni colore.
                                        I fiorelli che si schiudono all'apparire del sole,
                                        cominciavano a sorridere, e i loro petali si intravedevano
                                        fra le corolle, come ansiosi di osservare all'intorno che
                                        cosa fosse accaduto durante la loro prigionia.</p>
            <p>Tutti i sudditi dell'entomologia, dal paria al sultano alzavano
                                        la testa e si sentivano a rivivere, e le farfalle
                                        spalancavano l'ali per abbandonarsi alla caccia avventurosa
                                        degli effluvii e dei raggi. Le lumache appese alle
                                        scabrosità dei muri, esponevano i loro quattro tentoni
                                        filiformi, occheggiando. Le lucertole, svegliate dai primi
                                        tepori del sole, facean ballonzolare la coda fra l'una e
                                        l'altra fessura. I mosconi ronzavano: i ragni cominciavano a
                                        guatare le ragnatele e i moscerini cominciavano ad
                                        ingarbugliarvisi....</p>
            <p>Dalla cucina del presbiterio usciva un odore delizioso di caffè
                                        tostato.</p>
            <p>Il cielo splendeva serenissimo.</p>
            <p>- Buon dì, mi disse scavalcando, il dottore, già desto così per
                                        tempo?</p>
            <p>La voce del signor De Emma aveva una vibrazione dolce di cui il
                                        giorno prima non la avrei creduta suscettibile.</p>
            <p>È certo che il buon curato gli aveva parlato sul conto mio a
                                        quattrocchi con quella strana benevolenza, non so come
                                        meritata da me fino a quel punto, che in lui pareva una
                                        divinazione di ciò che doveva accadere in seguito nei nostri
                                        cuori.</p>
            <p>Il dottore era salito alla camera del suo infermo. Io scontrai
                                        sotto un viale del giardino il povero Beppe. Egli andava
                                        davanti a me coll'indescrivibile incesso che hanno i
                                        sonnambuli, rimondando, sbadato, quasi senza saperlo, - per
                                        abitudine di campagnuolo forse, i vigneti delle giovani
                                        viti, con gesti da automa. Stropicciava ad una ad una le
                                        raffilature che gli restavano in mano, poi le lasciava
                                        cadere dietro di sè. Portava la testa immota, alquanto volta
                                        all'insù, ma quando l'ebbi accostato, senza che egli se ne
                                        avvedesse, rimarcai che gli occhi avea rivolti al suolo,
                                        semichiusi, immobili. Tutto il suo volto spirava il terrore
                                        e la pietà insieme che i poeti ci fanno supporre spirassero
                                        dalle maschere formidabili dell'antica tragedia. La
                                        desolazione e la sete della vendetta avevano tramutato in
                                        una notte quella faccia idillica di contadino, in una faccia
                                        di non so qual lugubre eroe. Giacchè le notti che seguono le
                                        sventure, sono le grandi trasmutatrici. Ogni loro minuto è
                                        un colpo di scalpello michelangiolesco. Il marmo candido,
                                        innocente, insciente s'atteggia in poco volgere d'ore a
                                        sovrumano furore di demone, la carne atteggiata alla
                                        espressione della pace, della mestizia, della mansuetudine,
                                        si è fatta brutale, freme, sogghigna, sembra volersi
                                        concentrare in un morso.</p>
            <p>Tale almeno la faccia di Beppe.</p>
            <p>Essa mi colmava di tanto stupore che non sapevo decidermi a
                                        rivolgergli la parola; e, poichè egli non aveva l'aria di
                                        accorgersi della mia presenza, continuai a camminare al suo
                                        fianco, pareggiando i miei ai suoi lentissimi passi.</p>
            <p>A un tratto al dissopra di noi, dalla finestra della camera di
                                        don Luigi si fe' udire la bella voce del medico.</p>
            <p>- Signori, diceva, l'ammalato non più ammalato, desidera la loro
                                        presenza, e prega il signor pittore a voler passare in
                                        cucina ad avvisar Monna Mansueta che si prenderà quassù il
                                        caffè in compagnia.</p>
            <p>Queste parole furono dette con un umorismo misto di serietà che
                                        mi piacque immensamente.</p>
            <p>- Si viene, risposi; ed a Beppe:</p>
            <p>- Saliamo.</p>
            <p>Egli mi guardò, si toccò la falda del cappello e mi seguì.</p>
            <p>Quando entrai con Beppe nella camera del curato, lo trovai
                                        diffatti intieramente riavuto.</p>
            <p>Sorrise a me, stese la mano a Beppe e, tirandolo a sè, gli
                                        disse:</p>
            <p>- Dunque senti figliuolo, abbiamo, il dottore e io, abbiamo
                                        concertato qualcosa per te. Tu non puoi rimaner qui: hai
                                        bisogno di far vita nuova. Il dottore t'ha trovato un posto
                                        di guardiano presso alcuni suoi ricchi parenti nel
                                        bresciano. Tu lascierai qui i bimbi, Mansueta n'avrà cura
                                        finchè non sii in grado di prenderli teco. Tu seguirai il
                                        dottore a Zugliano e domani ti condurrà egli stesso alla tua
                                        nuova dimora. Va bene così?</p>
            <p>Il poveretto teneva il capo basso, perplesso fra la reverenza e
                                        un gran desiderio di dire di no.</p>
            <p>Finalmente balbettò fra i denti:</p>
            <p>- Perdoni, ora non posso partire.... ancora qualche giorno per
                                        sbrigar certe faccende....</p>
            <p>- Dimmi il tuo bisogno, - farò io per te ogni cosa...</p>
            <p>Beppe fatto più ardito scoteva il capo.</p>
            <p>- Non hai più confidenza nel tuo vecchio amico... di' su cosa hai
                                        da far qui.... di' su, - e gli figgeva con inquietudine i
                                        suoi grand'occhi in viso.</p>
            <p>Il mandriano stornava smarrito i suoi in cui balenavano lampi
                                        sinistri di ferocia.</p>
            <p>Il curato si turbò e, con voce tremante dallo sgomento, tendendo
                                        l'indice verso Beppe.</p>
            <p>- Ragazzo, tu pensi a colui.... soggiunse severamente.</p>
            <p>Beppe non potè più contenersi: lo vinse un terribil parossismo:
                                        si buttò a terra, si contorceva, si mordeva i pugni e con
                                        rantolo straziante:</p>
            <p>- Me lo levino dal sole.... lo nascondano.... lo mettano in un
                                        carcere profondo.... ci sono i tribunali per questo.... non
                                        lo lascino a mia portata....</p>
            <p>Egli parlava dell'assassino della povera Gina.</p>
            <p>Io non ressi a questo spettacolo straziante; le sue istanze mi
                                        parvero giuste e dissi:</p>
            <p>- Egli ha ragione; perchè non consegneremmo quello scellerato
                                        alla punizione della legge? Il suo delitto è abbastanza
                                        accertato.... Io stesso andrò a far la denunzia.</p>
            <p>- No, sclamò il curato.</p>
            <p>Poi diventò smorto come un cencio lavato.</p>
            <p>Il medico mi avvertì con un'occhiata supplichevole di non
                                        insistere. Beppe era ricaduto nel suo cupo sbalordimento.
                                        Tuttedue gli furono intorno a confortarlo e a persuaderlo.
                                        Egli era tanto avvilito e tanto abbattuto che non durarono
                                        fatica a indurlo a scendere dopo il desinare col dottore a
                                        Zugliano.</p>
            <p>L'infelice baciò le sue creature senza far parola, senza spargere
                                        una lagrima e s' avviò barcollando come trasognato dietro
                                        alla mula del dottore.</p>
            <p>Lo accompagnammo sino in fondo al villaggio; poi il curato tornò
                                        indietro; io continuai la mia passeggiata.</p>
         </div>
         <div type="chapter" xml:id="IT010018" n="18">
            <head>XVIII.</head>
            <p>Tuttociò che aveva visto e inteso in quei due giorni mi
                                        sconvolgeva la testa: sentivo un vivo desiderio di
                                        raccoglimento, di riflessione. Cosa singolare! in quella
                                        solitudine dove la vita mi pareva dovesse scorrere
                                        tranquilla come un idillio, monotona come il ciangottare di
                                        un ruscello avevo trovato invece il romanzo <foreign xml:lang="fr">feuilleton</foreign>, il dramma <title xml:lang="fr">Porte-Saint Martin</title>, il teatro
                                        Fossati; quel dramma e quel romanzo che ora è caduto di moda
                                        ma che la vita si ostina a risuscitare ogni giorno a
                                        dispetto del buon gusto e della letteratura <foreign xml:lang="fr">collet-montant</foreign>.</p>
            <p>Scendevo così lentamente lungo le rive dello Strona, che mi
                                        affretto a presentarvi (cosa che avrei dovuto far prima),
                                        come il torrente più realista ed indocile alla moralità
                                        idrografica ch'io mi conosca. Figuratevi che egli non vuol
                                        saperne neppure per un minuto di quella linea retta, di
                                        quella misura costante che la convenienza dovrebbe insegnare
                                        anche ai torrenti per trasformarli, se Dio vuole, inquieti
                                        rigagnoli, in pingui ed onesti canali. Dimentico dei suoi
                                        doveri, del grande scopo della creazione che è quello di
                                        impinguare le tasche del negoziante di grano e di bestiame,
                                        sta asciutto la maggior parte dell'anno; poi, ad un tratto,
                                        quando il ghiribizzo gli salta, devasta pascoli e distrugge
                                        vigneti, cosa contraria all'economia politica; abbatte
                                                <foreign xml:lang="vec">baite</foreign> e casolari,
                                        attentato iniquo, come ognun vede, all'ordine a alla sacra
                                        prosperità della famiglia.</p>
            <p>E il monello fa l'arte per l'arte; scende a balzelloni, rotolando
                                        massi dalla vetta di Cornalina, gitta sprazzi al sole per
                                        trame delle iridi cangianti. Si butta nei precipizii, si
                                        nasconde fra i cespugli, scompare nelle buche del monte, poi
                                        salta fuori a sproposito per tagliare il sentiero montanino,
                                        - e s'adagia fra l'erbe, e folleggia e spumeggia e si
                                        inebbria di libertà e di licenza - con una sicurezza come
                                        facesse la cosa più seria del mondo. Così non è buono a
                                        nulla, nè a far girare una ruota di mulino nè ad irrigare un
                                        pascolo, nulla!... malgrado tutti i tentativi fatti dai
                                        buoni padri coscritti di Zugliano e di Sulzena e persino
                                        dall'illustrissimo Consiglio provinciale di Novara per
                                        correggerlo e trame qualche costrutto. Tanta è la sua
                                        impertinenza, che se poteste intenderlo, vi direbbe che Dio
                                        l'ha fatto a quel modo e che vuol tirar innanzi in quella
                                        bizzarra sua maniera, - tutte cose che dicono gli
                                        scapestrati.</p>
            <p>Dopo tutto gli originali come lui divertono i fannulloni come me,
                                        ed io ebbi, finchè rimasi al Presbiterio, cara la sua
                                        compagnia come quella di carissimo amico. Lo seguivo
                                        volontieri per qualche centinaio di passi giù per la china,
                                        felice di non essere menato ad uno scopo, felice
                                        dell'indugio perchè piacevole.</p>
            <p>Quel dì scesi più in giù fino alla cascata. Quei di Sulzena
                                        chiamano così impropriamente una specie di rapida che
                                        termina in una cateratta dove lo Strona si perde per
                                        ricomparire due miglia più in là nella valle, tra il Passo
                                        degli Stambecchi e il cimitero di Zugliano. Il baratro è
                                        profondo oltre a cento piedi; vi si scende per uno
                                        scheggiato a zig-zag fino allo stretto bacino in cui
                                        l'acqua, dopo essere venuta giù sopra un letto inclinato di
                                        ciottoli, fa un gorgo e inabissa. Le pareti della rupe
                                        scavate dal torrente, simulano l'aspetto di tortuose
                                        gallerie, di stallatiti grossolane, e si appressano in alto
                                        sino quasi a toccarsi in un immenso sesto acuto, anzi
                                        acutissimo, tagliato nel mezzo da una fessura, da un cordone
                                        o bianco lucente o turchiniccio, secondo l'ora: - il cielo.
                                        Piove di là una luce tranquilla e soavissima, la cui
                                        monotonia è corretta dai riflessi tremolanti dall'acqua.
                                        Scendono dall'alto, lontani come echi dello spazio infinito,
                                        i suoni radi della vita montagnola, qualche schioppettata di
                                        cacciatore, lo slamar d'una frana, il battito dell'ali di
                                        qualche avoltoio, lo strido del falco. Altri suoni più cupi
                                        e misteriosi, a intermittenze meno frequenti, escono da un
                                        crepaccio di fronte, e narrano a voce sommessa l'odissea del
                                        torrente nei fondi recessi del monte.</p>
            <p>Il lettore deve a quest'ora essersene accorto, - se strada
                                        facendo, mi si para davanti un ginepraio inestricabile, un
                                        pertugio misterioso, un sentiero che non meni a nulla,
                                        bisogna che mi ci cacci dentro.</p>
            <p>Però mi lasciai andare giù per lo scheggiato in fondo allo speco
                                        dalla cascata.</p>
            <p>L'acqua lascia in disparte alcune tese di terreno coperto di
                                        muschio fitto e finissimo.</p>
            <p>Appena l'occhio si fu avvezzo a quella penombra mi accorsi che
                                        non ero solo.</p>
            <p>Un giovine chierico seduto in terra col dosso appoggiato ad un
                                        masso dormiva.</p>
            <p>Era l'abatino da me veduto il giorno prima, il nipote di
                                        Mansueta, quello che la moglie dello speziale aveva
                                        ricordato.</p>
            <p>Me gli appressai da tergo senza far rumore: teneva un libro sulle
                                        ginocchia.</p>
            <p>Mi chinai, lo presi: erano le <title>Confessioni</title> di
                                        Rousseau: aperte al punto in cui... insomma a quel tal
                                        punto... la pagina gualcita mostrava d'essere stata letta
                                        più volte.</p>
            <p>Il viso del giovinetto, arrovesciato fra due sporgenze del masso
                                        sorrideva nel sonno come d'una deliziosa visione; la fronte
                                        pallidetta gocciolava di sudore.</p>
            <p>Volli riporre il libro, ma questa volta, egli si destò. Si rizzò
                                        confuso e arrossì come una fanciulla.</p>
            <p>- Vi diverte? gli chiesi indicando maliziosamente il libro che
                                        egli si sforzava di nascondere nella tasca.</p>
            <p>Chinò la testa; divampò addirittura.</p>
            <p>- Sembra, soggiunsi io nello stesso tono, che quella di fare il
                                        prete non sia in voi la vocazione più spiegata.</p>
            <p>- Evvia, ripresi poi, mosso a compassione del suo turbamento, vi
                                        fo paura? Non abbiamo forse la stessa età? potete bene aver
                                        confidenza in me come s'usa fra amici... non volete che lo
                                        siamo amici?...</p>
            <p>Rassicurato mi diè un'occhiata di viva riconoscenza.</p>
            <p>Io continuai:</p>
            <p>- Guardate, per darvi esempio di schiettezza, vi confesso, che a
                                        torto od a ragione, mi rincresce vedervi avviato a far
                                        sagrifizio di tutta la vostra vita... dicono che la vita è
                                        tanto ricca di brave e di belle battaglie, perchè ritrarsi?
                                        è meglio battersi.</p>
            <p>Il poverino crollò tristamente il capo:</p>
            <p>- È il signor Angelo che lo vuole.....</p>
            <p>Il solo pronunziare quel nome lo faceva rabbrividire.</p>
            <p>- Appena acconsentì a incaricarsi di mantenermi egli mostrò la
                                        maggior impazienza di liberarsi di me e volle ch'entrassi in
                                        seminario.</p>
            <p>- Voi non siete stato allevato in casa del sindaco?</p>
            <p>- No fino a dieci anni io rimasi colla zia Mansueta al
                                        presbiterio. Così vi fossi rimasto sempre. Dacchè ne sono
                                        uscito io non so immaginarmi paradiso diverso dalla mia
                                        felicità in quegli anni beati della mia infanzia, tanto
                                        dissimili da quelli che li seguirono. Quando lessi nel
                                        Klopstock i lamenti di Abbadona, l'angelo esiliato dal
                                        cielo, piansi colle sue parole la mia sciagura, e mi trovai
                                        più disgraziato di lui perchè io sono punito di colpa... che
                                        non ho commesso. Il curato mi voleva tanto bene... poi parve
                                        sempre amoroso, rispettabile... l'opposto di
                                        quell'altro.....</p>
            <p>- Perchè dunque vi ha abbandonato nelle mani di uno che non ha
                                        nessun affetto per voi?...</p>
            <p>- Oh non è stato lui, ne sono sicuro... quel giorno che io
                                        lasciai la mia queta stanzuccia del Presbiterio, egli mi
                                        prese in disparte mi abbracciò stretto e piangendo mi disse:
                                        - Povera creatura, mi ti vogliono levare e mi strappano il
                                        cuore, io ti terrei tanto volentieri. - Poi si fe'
                                        promettere ch'io sarei venuto spesso a trovarlo e che in
                                        ogni mio bisogno avrei ricorso a lui. E diffatti tutte le
                                        volte che ha potuto in qualche modo aiutarmi egli l'ha fatto
                                        ed io gli devo tutte le poche gioie che m'ebbi in questi
                                        otto anni di purgatorio.</p>
            <p>- Ma colui là, il sindaco, vi reclamava forse?</p>
            <p>- Non so... se l'ha fatto non è stato certo per tenerezza... e,
                                        ne son sicuro, nemmanco di sua volontà. Ricordo
                                        perfettamente tutte le circostanze che precedettero e
                                        accompagnarono la mia disgrazia: c'è di mezzo un mistero che
                                        non ho mai potuto penetrare. Otto anni sono, in aprile, il
                                        Vescovo venne a Sulzena ad impartir la cresima e si
                                        intrattenne due giorni al Presbiterio. Lo accompagnava un
                                        canonico, parente del signor Bazzetta; andò ad alloggiare da
                                        costui e la sera stessa dell'arrivo lo condusse qui a
                                        parlare con Monsignore. Veggo ancora lo speziale vestito in
                                        abito di cerimonia farsi strada in mezzo alla gente che
                                        ingombrava la soglia ed entrare tutto superbo del singolare
                                        favore. Non so perchè ho sempre sospettato che quel ciarlone
                                        sia l'autore dei miei mali. Il mattino seguente di buon'ora
                                        fui svegliato da un discorso animato che si teneva sotto il
                                        mio bugigattolo, nella stanza del Vescovo, quella stessa che
                                        adesso voi occupate. Monsignore faceva ad intervalli non so
                                        quali domande, brevi, come quelle di un confessore o di un
                                        esaminatore; il curato rispondeva sommesso, - non sentivo
                                        che il mormorio confuso delle sue parole, - seguivano delle
                                        lunghe pause. Ad un tratto il curato proruppe con maggior
                                        vivacità; - "ma io feci a fin di bene" e la voce del
                                        Monsignore incalzava tosto più severa, più diffusa e
                                        accentuata, persisteva su certe parole che venivano sino al
                                        mio orecchio: decoro... convenienza... riguardo. Poi
                                        tacquero entrambi; io sentivo dallo scricchiolar degli
                                        scarpini nuovi sul pavimento di legno che Monsignore
                                        passeggiava, Dopo mezz'ora il colloquio ricominciò: e vi si
                                        era aggiunto una voce, quella cupa del signor Angelo. Egli
                                        pareva preso da una gran collera, che frenava a stento e che
                                        irrompeva in esclamazioni e in interiezioni. Il Vescovo lo
                                        riprendeva vigorosamente ogni volta, e continuava a parlare
                                        in tono di rimprovero. Mi ricordo d'aver inteso il signor
                                        Angelo a strillare: - le prove, le prove, - e Monsignore
                                        rispondergli con recisa fermezza: - le prove ci sono, le
                                        abbiamo.</p>
            <p>In quella Mansueta venne a prendermi; mi vestì in furia e mi
                                        condusse abbasso: la buona zia mi parve più amorosa del
                                        solito: era inquieta - ed anch'io lo ero. Il colloquio durò
                                        quasi due ore: finalmente il signor Angelo discese, quel suo
                                        viso sinistro che ci faceva scappare noi bambini, era
                                        sconvolto dal furore. Io mi trovavo sulla soglia e non fui
                                        in tempo a cansarlo: egli mi diè un gran calcio che mi mandò
                                        ruzzoloni sui ciottoli della strada. Fu quello il suo primo
                                        atto di autorità a mio riguardo. - Voi sapete che non è
                                        stato l'ultimo di tal genere...</p>
            <p>Povero ragazzo, mi faceva compassione. Era tanto avvilito che non
                                        poteva neppure nutrire rancore contro il proprio
                                        aguzzino.</p>
            <p>Egli continuò:</p>
            <p>- Qualche giorno dopo, la zia cominciò a parlarmi di andare col
                                        signor De Boni. Aggiunse per ispiegazione che egli era
                                        parente del padre mio e che egli voleva così e ch'io dovevo
                                        obbedire. Figuratevi il mio spavento; gridai, piansi, - la
                                        zia cercò di tranquillarmi dicendo che il signor De Boni, se
                                        ero saggio, mi avrebbe trattato bene, che mi avrebbe portato
                                        amore... ma finiva sempre col piangere desolatamente; non
                                        credeva nemmanco lei a quelle sue parole. Un giorno fui
                                        condotto dal cavallante nel seminario di Novara. Quando,
                                        sopraggiunto l'autunno tornai a Sulzena, entrai per la prima
                                        volta in casa del signor Angelo; egli mi trattò sempre come
                                        un cane malvisto. Le mie vacanze sono una tal tortura che io
                                        anelo sempre al collegio come ad una liberazione. Dopo una
                                        pausa conchiuse:</p>
            <p>- Ecco tutto quel che conosco della mia storia: nessuno mi ha mai
                                        detto qual sia il diritto che vanta sulla mia persona il
                                        sindaco - e che egli esercita con tanta malavoglia come
                                        fosse il più odioso dei doveri.</p>
            <p>- Ma voi, - dissi io, senza riflettere, spinto dalla curiosità,
                                        ma voi che ne pensate?</p>
            <p>La domanda era indiscreta e me ne accorsi subito e studiavo il
                                        modo di ritirarla...... Ma, con mio stupore, il giovinetto
                                        non se ne adontò punto; - mi guardò con amichevole timidezza
                                        come volesse farmi una confidenza e rispose
                                        misteriosamente:</p>
            <p>- Ho paura che la mia parentela con colui.....sia assai più
                                        stretta di quel che volesse farmi credere la zia. Questo
                                        sospetto è il mio tormento, la mia disperazione. Nei suoi
                                        frequenti accessi di collera il Sindaco mi da i nomi più
                                        oltraggiosi mi chiama... mi chiama... voi capite; - urla che
                                        sono la vergogna della sua casa, - ed io domando
                                        bestemmiando perchè Dio congiunga coloro che non possono
                                        volersi bene.....</p>
            <p>Un lampo di odio sfolgorò nelle sue pupille e tosto si spense
                                        nella triste rassegnazione di prima, le sue parole
                                        terminarono in un angoscioso singhiozzo. Come il fiotto del
                                        torrente mi parve lugubre in quel punto!</p>
            <p>- Usciamo fuori, dissi io, e quando fummo all'aperto, e che
                                        l'aspetto sereno del cielo, la vista dei monti rivestiti dal
                                        raggio di un roseo tramonto ebbe dissipata un po' la mia
                                        commozione, presi il mio compagno a braccetto e, sforzandomi
                                        di dare una gaia intonazione alla mia voce, gli dissi:</p>
            <p>- Ringrazio il caso che mi ha condotto a pescare un amico in
                                        fondo alla cascata.</p>
            <p>- Forse non è il caso... soggiunse l'abatino.</p>
            <p>- Può darsi non sia il caso.</p>
            <p>- È la prima volta che mi accade di parlare di queste cose con
                                        alcuno e mi ha fatto bene.</p>
            <p>Questa dichiarazione non mi meravigliò punto. Egli non era il
                                        primo a farmela e non fu l'ultimo: ebbi molte volte a
                                        ricevere confidenze da gente che mi vedevano per la prima
                                        volta. Io sono stato così il depositario di molti dolori. È
                                        una triste prerogativa: ho dovuto persuadermi per esperienza
                                        mia e per l'esempio di quelli che la dividono con me che non
                                        è segno di fortuna: è una attrattiva che una sciagura
                                        esercita su altre sciagure.</p>
            <p>In tutti i casi consimili non è mai stato mio vezzo di far del
                                        sentimentalismo: ho veduto che i dolori sono come i ragazzi
                                        viziati: più li accarezzi e più si fanno impertinenti. Io
                                        preferisco strapazzarli: è una cura quasi sempre
                                        efficacissima.</p>
            <p>Però rivolto all'abatino dissi:</p>
            <p>- Badate però ch'io voglio sgridarvi; alla nostra età la
                                        rassegnazione è, scusate la parola, dappocaggine, La vostra
                                        condizione vi par un mantello troppo pesante? ebbene
                                        gettatelo dietro le spalle. Il mondo ha tante strade,
                                        sceglietene una, e tirate innanzi senza voltarvi
                                        indietro.</p>
            <p>Mi guardò stupito: nessun pensiero di ribellione aveva mai
                                        attraversato quel suo animo umile e mansueto. Si strinse a
                                        me rabbrividendo.</p>
            <p>Superbo di farla da Mentore o meglio da Mefistofele, io
                                        ripresi:</p>
            <p>- Il signor Angelo vi tratta come un cane; mostrategli che siete
                                        un uomo col respingere i suoi oltraggiosi beneficii;
                                        lasciate la sua casa, buttate il suo pane e fate da voi. -
                                        scommetto ch'egli non vi correrà dietro a farvelo accettare
                                        per forza.</p>
            <p>- Guardate, dissi poi, accennando al libro di Rousseau che faceva
                                        sempre capolino dalla sua tasca, voi avete lì un
                                        bell'esempio. Non vi fermate alle sue melanconie, ai suoi
                                        piagnistei: guardate al sodo della sua vita: tutte le volte
                                        che Gian Giacomo ha voluto cercare il successo, il successo
                                        gli è venuto incontro: colpa sua se sovente egli l'ha
                                        rinnegato per rinchiudersi daccapo nella chiocciola della
                                        sua pigrizia.</p>
            <p>Eravamo così arrivati a Sulzena. Fin là l'abatino aveva camminato
                                        al mio fianco dritto e spedito. Ma all'ultimo svolto del
                                        sentiero, quando apparvero le case del villaggio e più
                                        eminente da una parte del paese, solitaria, più vasta ma non
                                        più appariscente dall'altre, quella del signor De Boni - non
                                        potè contenersi. Tolse il suo braccio di sotto al mio e fe'
                                        capire colla sua inquietudine che non voleva essere visto in
                                        mia compagnia. Non insistei e lasciai che prendesse un
                                        viottolo di traverso che girava dietro alle case.</p>
            <p>- Ci rivedremo, caro... come ti chiami? gli domandai.</p>
            <p>- Il sindaco mi fa chiamare Ignazio, per un suo fine di ironia,
                                        ma il mio nome è Aminta.</p>
            <p>- Curioso nome!... vuoi ch'io venga a prenderti qualche
                                        volta?</p>
            <p>- No, fu lesto a rispondere, verrò io.</p>
            <p>E così ci separammo amici, di quella vecchia e durevole amicizia
                                        che a dieciott'anni si fa in un'ora.</p>
         </div>
         <div type="chapter" xml:id="IT010091" n="19">
            <head>XIX</head>
            <p>Quando rientrai cominciava ad imbrunire.</p>
            <p>Il curato stava seduto nell'orto, appoggiato al muricciolo,
                                        guardava verso la valle. Pensai ch'egli fosse assorto in
                                        gravi riflessioni; non ardii frastornarlo.</p>
            <p>Ma dopo qualche tempo si volse e mi vide. Pareva calmo; con un
                                        cenno del capo m'invitò a venirgli d'accanto. Poi
                                        indicandomi le prime stelle che spuntavano in fondo al
                                        firmamento, - come continuasse un discorso cominciato
                                        disse:</p>
            <p>- Credo che quei raggi sieno un linguaggio; altrettante voci di
                                        un colloquio immenso attraverso l'infinito, segnali perenni
                                        che trasmettono dall'un capo all'altro dello spazio la
                                        parola di Dio.</p>
            <p>- Come i falò che dovevano ad Argo annunziare il ritorno di
                                        Agamenone, - dissi, e tosto arrossii della profana
                                        allusione.</p>
            <p>Il curato tacque e forse non intese.</p>
            <p>Tutt'intorno un silenzio profondo. Nella cucina Mansueta
                                        attendeva alle tranquille faccende della cena e faceva
                                        ripetere le orazioni ai bimbi di Beppe: le loro vocine
                                        mimmose, assonnate smozzicavano le frasi della preghiera.
                                        V'era in questa umile scena qualcosa di più augusto che non
                                        fossero tutti i miei ricordi letterarii. Eppure quei ricordi
                                        mi preoccupavano con delle analogie singolari. Come la
                                        vedetta argiva attendeva il re dei re per denunziarlo al
                                        pugnale dell'adultera mogliera, mille astronomi dall'alto
                                        delle loro specole, indagano Iddio per tradirlo alle
                                        trafitture micidiali della scienza epicurea.</p>
            <p>Ero allora al tempo delle grandi curiosità. A dieci anni spezzavo
                                        i balocchi per osservarne gli interni congegni; a venti
                                        provavo un'irresistibile smania di notomizzar gli ideali in
                                        cui m'imbattevo.</p>
            <p>Per gli uni e gli altri mi rincresceva poi d'averli distrutti, -
                                        ma ogni volta tornavo daccapo.</p>
            <p>La virtù del curato, la sua calma in mezzo a tante tempeste e a
                                        tanta malvagità, la sua fede nel bene erano enigmi che mi
                                        premeva di scandagliare.</p>
            <p>Aspettavo con viva ansietà le confidenze, - le rivelazioni
                                        promessemi il giorno innanzi: ma quella sera non vennero: il
                                        buon vecchio pareva aver scordata, nella quietudine della
                                        propria contemplazione, la sua promessa.</p>
            <p>Parlò con la sua bonaria argutezza di cose alte, sublimi; una
                                        soave malinconia cresceva prestigio alle sue parole. Era
                                        impossibile dubitare della sua sincerità. Io era un po'
                                        distratto; ma a poco a poco il discorso cattivò la mia
                                        attenzione, e vi presi parte anch'io.</p>
            <p>Dopo cena Baccio mi accompagnò nella mia camera.</p>
            <p>Gli manifestai la mia meraviglia per la tranquillità dal
                                        curato.</p>
            <p>- Sempre così, mi disse; quando lo colgono dei grandi dispiaceri
                                        ha degli accessi subitanei, violenti, ma che durano poco:
                                        egli si ritira in qualche angolo, passa qualche ora a
                                        pensare, - poi torna quel di prima, rassegnato, indulgente
                                        con tutti.</p>
         </div>
         <div type="chapter" xml:id="IT010020" n="20">
            <head>XX.</head>
            <p>Seguirono dei giorni queti quanto i primi erano stati tempestosi.
                                        La vita è piena di tali contrasti "inverosimili".</p>
            <p>Pareva che tutta quella burrasca si fosse scatenata apposta per
                                        farmi sentir meglio la pace profonda del Presbiterio.</p>
            <p>Dopo una settimana io mi chiedeva se, per caso, tutto
                                        quell'imbroglio, non fosse un sogno: non aveva più
                                        incontrato nè il sindaco, nè il Bazzetta.</p>
            <p>Non vedevo che i miei ospiti. Sempre gli stessi volti, sempre le
                                        stesse cose, alle stesse ore. In quella dolce uniformità di
                                        abitudini nessun altro avvenimento che qualche nuovo piatto,
                                        qualche torta di pomi, qualche nuovo guazzetto di
                                        Mansueta,</p>
            <p>Faceva la mattina di buon'ora grandi passeggiate pei monti,
                                        m'inerpicavo sulle vette circostanti, mi ficcava in tutti i
                                        burroni, in tutte le macchie; felice se riuscivo a scovarne
                                        qualche immagine, schiva dei sentieri troppo battuti, o
                                        qualche rima discreta.</p>
            <p>Avevo anche ripreso i miei studi di pittura. Nel pomeriggio,
                                        appena scemava un po' il caldo, - scendevo colla mia
                                        cassetta alla cascata dove avevo trovato un motivo
                                        eccellente d'alberi e di rupi.</p>
            <p>Qualche volta il curato veniva a raggiungermi, a vedere "se il
                                        dipinto andava innanzi" - ma veramente la sua presenza non
                                        giovava punto a mandarlo innanzi, - perchè quando arrivava
                                        lui si cominciava fra una pennellata e l'altra a discorrere,
                                        - ed erano più i discorsi delle pennellate. Il lavoro era un
                                        comodo pretesto di star là seduti fino a che il sole
                                        scendeva giù in Valsesia.</p>
            <p>In casa mi dava soggezione la presenza di don Sebastiano, il
                                        vice-curato, - il quale, secondo l'usanza, partecipava
                                        sempre alla mensa del presbiterio. Egli non mostrava troppa
                                        simpatia per don Luigi; e il torto era tutto del suo
                                        carattere arcigno, del suo spirito gretto e farisaico. Quel
                                        testimonio freddo, impassibile, insensibile pareva fatto
                                        apposta per impedire le cordiali confidenze.</p>
            <p>Nella solitudine della cascata, i nostri discorsi erano molto più
                                        intimi.</p>
            <p>Si parlava di molte cose, ma più soventi di filosofia, di arte,
                                        di letteratura; egli non aveva ipocrisie, non si adontava
                                        s'anche cadeva nella conversazione il nome di un autore o di
                                        un libro messi all'indice dalla Romana Congregazione.</p>
            <p>Confesso che soventi ce li facevo cadere io apposta, e, per
                                        quella curiosità che v'ho detto, lo guardavo di sottecchi
                                        per sorprendere sul suo viso gl'intimi sentimenti del
                                        cuore.</p>
            <p>Nella letteratura moderna egli s'era fermato a Byron e a
                                        Chateaubriand, e del primo non aveva letto che il <title xml:lang="en">Child-Harold</title>. Gli parlai del
                                                <title>Don Giovanni</title>. Poi, man mano gli feci
                                        gustare gli scritti piccanti degli autori più recenti: di
                                        Victor-Hugo, di Theophile Gauthier, di Heine, di cui avevo
                                        piena la mente.</p>
            <p>Se gli domandavo le sue impressioni, - mi rispondeva schietto,
                                        anzi qualche volta preveniva egli stesso la mia domanda.</p>
            <p>Mi faceva ripetere volentieri i miei poveri versi, - ed io
                                        sceglievo di preferenza i più bizzarri e i più
                                        sconclusionati. Li ascoltava con attenzione, senza far le
                                        smorfie e si contentava alla fine di dire: - che originale
                                        che siete!</p>
            <p>Sopratutto si compiaceva di sentirmi a raccontare dei miei
                                        viaggi. Io ho cominciato di buon'ora a girellar per il mondo
                                        a mio talento: a quel tempo conoscevo tutti i valichi delle
                                        nostre Alpi, ero stato in Bretagna, in Normandia; avevo
                                        dimorato a Parigi; e conosciuto colà quella generazione, per
                                        cui Victor Hugo ha scritto <title xml:lang="fr">Les
                                                Misérables</title>, un'epopea, e <title xml:lang="fr">Baudelaire Les fleurs du mal</title>,
                                        un'imprecazione, cesellata nel diamante - avida delle alte
                                        cose che le sfuggono, sdegnosa delle basse che l'assaltano,
                                        generazione crucciosa che prova il rimorso prima del
                                        peccato, per cui il piacere è un cilicio che gli dilania il
                                        petto: - avevo posato l'orecchio su quel grande cuore
                                        dell'umanità e ci avevo sentito con una gioia spaventosa gli
                                        stessi battiti morbosi del mio; le stesse soffocazioni
                                        d'ideali, le stesse febbrili concitazioni d'istinti. Io gli
                                        descrivevo il grande malanno, di tutti noi venuti al mondo
                                        nello strettoio di un grande peccato e di un grande ignoto;
                                        glielo descrivevo col linguaggio crudele del notomista e del
                                        clinico che è la sola e la dolorosa conquista della nostra
                                        filosofia, linguaggio che incide ed uccide....</p>
            <p>Quell'anima buona pendeva dalle mie labbra.... una avidità
                                        ingenua, insaziabile lampeggiava nei suoi sguardi
                                        scintillanti, - l'avidità di Adamo per le tentazioni della
                                        scienza del male.</p>
            <p>Poi, quand'io avevo finito, scoteva la sua nobile testa come chi
                                        rinviene da un fascino opprimente, e diceva sospirando:</p>
            <p>- Ah! la vostra vita non è soltanto oziosa contemplazione, - ma è
                                        la lotta, - ed è anche la vittoria, poichè, dopo aver così
                                        giovane affrontati tanti pericoli, n'uscite buono e
                                        credente.</p>
            <p>Ero buono e credente davvero?</p>
            <p>Egli mostrava di crederlo: nè io lo contraddicevo.</p>
            <p>Forse lo era, - benchè non secondo i dettami della sua
                                        religione.</p>
            <p>Appartenevo fin d'allora alla schiera di coloro che negano
                                        assetati di fede, che portano il dubbio come una croce in
                                        cerca di qualche nuovo Calvario.</p>
            <p>A sentire i discorsi che noi pronunziavamo a voce bassa salendo
                                        al lume del crepuscolo sotto i grossi noci che costeggiano
                                        il torrente, si sarebbe detto che il più vecchio ero io.</p>
            <p>Egli era nato prima, e forse aveva vissuto meno: interrogava la
                                        mia esperienza! mostruoso paradosso di un'epoca in cui i
                                        venti anni hanno qualcosa da insegnare ai sessanta!</p>
            <p>Però quel candore che con tanta sollecitudine si faceva incontro
                                        alle mie tristi rivelazioni doveva celare un mistero. E mi
                                        ero proposto di scoprirlo.</p>
            <p>Il buon prete intendeva forse per la prima volta discorsi strani
                                        come quelli che io gli tenevo. - Dalla adolescenza alla
                                        vecchiaia egli aveva trascorso gran parte del viver suo in
                                        un mondo primitivo. - Ma, chissà, la passione doveva aver
                                        picchiato alla porta del suo eremo, - essa conosce i
                                        sentieri delle tebaidi. Non sempre quando lo spirito è
                                        invitto, il cuore è inespugnabile e nell'assalto alla
                                        coscienza, il dubbio è il più codardo; egli retrocede quando
                                        le tentazioni accorrono all'assalto; ma queste hanno sempre
                                        degli alleati nella cittadella: - gli istinti. Molti santi
                                        vittoriosi di Leviathan hanno piegato innanzi ad Artadoth,
                                        il demone della voluttà.</p>
            <p>La passione aveva picchiato alla porta del suo eremo, - il santo
                                        era forse riuscito a respingerla, ma non senza fatica, - lo
                                        mostrava quella curiosità ch'io aveva potuto ravvivare
                                        disotto alla cenere degli anni, il temperamento sanguigno
                                        del prete.... una segreta cura che gli leggevo nel viso....
                                        Ma dopo tutto che gusto era il mio di investigare l'umile,
                                        il comunissimo romanzo di un povero prete? Non so, - non già
                                        per irriverenza malevola, - per un vivo capriccio di
                                        artista, di psicologo, null'altro. Del resto il mio rispetto
                                        per lui non poteva scemare per la conoscenza di qualche
                                        umana debolezza.</p>
            <p>Tuttavia, tanta è la forza delle massime convenzionali avute
                                        dall'educazione, che qualche volta arrossivo di questa mia
                                        innocente curiosità. Me ne vergognavo come di una
                                        profanazione.</p>
            <p>Don Luigi nell'esercizio del suo ministero me ne imponeva. Sapeva
                                        congiungere alla dignità del sacerdozio una grande
                                        semplicità di cuore.</p>
            <p>Una volta, nel pomeriggio della seconda domenica dopo il mio
                                        arrivo a Sulzena, ero passato innanzi alla porticina del
                                        coro mentre egli faceva <emph>la dottrina</emph> ai ragazzi:
                                        mi fermai ad ascoltarlo: la sua voce delicata, armoniosa
                                        arrivava a me congiunta alla soave fragranza del tempio e le
                                        somigliava: egli alternava alla recitazione dei dogmi
                                        l'insegnamento di una sua morale spontanea, indulgente,
                                        amorevole. Egli era sicuro del suo Dio e delle promesse che
                                        faceva in suo nome.</p>
            <p>Nelle sublimi puerilità del rito, nelle premure quasi femminili
                                        per il suo altare, era poeta ed artista e però anche
                                        fanciullo. Sceglieva le rose egli stesso per riempiere i
                                        suoi vasi, ne disponeva in leggiadra guisa i colori, vi
                                        faceva piovere su dalle terse vetrate della cupola un raggio
                                        di effetto sapiente, una luce tranquilla che ispirasse un
                                        dolce e gradevole raccoglimento.</p>
            <p>Ed era poi tanto umano e tanto sollecito dei suoi parrocchiani;
                                        egli prendeva sul serio la sua cura d'anime: dove si
                                        soffriva non mancava mai nè il suo soccorso nè la sua
                                        consolazione. Certe mattine all'alba mentre uscivo per le
                                        mie corse montanine lo incontravo che rientrava: aveva
                                        passata la notte al capezzale di un infermo; era stanco,
                                        afflitto ma non abbattuto: mi dava il buon dì con un sorriso
                                        ed entrava in chiesa ad offrire davanti al suo tabernacolo i
                                        voti della povera creatura di cui aveva nella veglia penosa
                                        assistito i patimenti.</p>
            <p>In quei momenti sentivo tutta la sua superiorità, tanto più
                                        grande quanto più inconscia.</p>
            <p>Quando don Luigi veniva alla Cascata, era un amico, un ingenuo
                                        compagno che conosceva molto meno di me le cose e le vie del
                                        mondo.</p>
            <p>Una cosa mi meravigliava: Don Luigi non parlava mai di sè.</p>
            <p>Se, discorrendo, mi appellavo alla sua esperienza e gli dicevo:
                                        "voi sapete questo e quest'altro" non diceva nè sì nè no;
                                        qualche volta impensieriva come se una subitanea rimembranza
                                        lo assalisse. E la tristezza, ogni giorno crescendo, gli
                                        oscurava lo sguardo.</p>
            <p>Un giorno, mentre all'ora consueta, noi due eravamo alla Cascata,
                                        capitò il dottore De Emma. Era stato a casa, non ci aveva
                                        trovati ed era venuto a raggiungerci. Sedette sotto i noci e
                                        fe' da terzo nella nostra solita conversazione.</p>
            <p>Il discorso cadde sul <title>Renato</title> di Chateaubriand,
                                        lugubre protesta del dubbio uscita dall'anima di un
                                        credente.</p>
            <p>- Strano enigma! sclamò il curato.</p>
            <p>- Enigma sì, io dissi, e mostruoso, ma punto strano.</p>
            <p>- Come? domandò Don Luigi.</p>
            <p>- Queste buie disfatte della ragione e della coscienza sono
                                        frequenti nella vita.</p>
            <p>- Il pittore ha ragione, disse il signor De Emma; le passioni
                                        buone o cattive sono lievito originale della nostra natura.
                                        Dopo una lunga incubazione erompono come il vaiolo,
                                        irresistibili, spesso micidiali, talvolta provvidamente
                                        salutari.</p>
            <p>Don Luigi parve colpito da queste parole, diè una strana occhiata
                                        al dottore e domandò:</p>
            <p>- Credete?</p>
            <p>- Si, colla differenza che il vaiolo si può prevenirlo col
                                        vaccino, mentre per quell'altro male.....</p>
            <p>- Non vi sono preservativi? ed aggiunse dimessamente: ma e la
                                        virtù e il dovere, e....</p>
            <p>- Sono freni, - resistono, ma si spezzano. Ci vorrebbe uno sfogo
                                        anticipato, una specie di vaccino morale; una cura
                                        previdente di affetti che stornassero in tempo le forze
                                        germinanti del male. Ma quale? come indovinarle prima di
                                        conoscere il male? Difficilmente si può e si sa fare. Spesso
                                        le condizioni, le ripugnanze sociali vi si oppongono. E il
                                        più delle volte è impossibile lo scandagliare in fondo alle
                                        indoli talvolta diversissime nella sostanza dalle loro
                                        superficiali apparenze: ne ho viste talune disformarsi nella
                                        crisi subitamente, rivelare tendenze di cui non si sarebbe
                                        mai sospettato l'esistenza. E ne ho viste dell'altre
                                        trasfigurarsi; e giusto non dimenticherò mai uno stranissimo
                                        fatto accaduto a Sorese in Brianza dove la mia famiglia
                                        possedeva molti anni sono vasti poderi ed io mi recavo con
                                        essa a passare i mesi delle vacanze. Una delle
                                                <emph>bellezze</emph> o <emph>rarità</emph>, come
                                        dicono i ciceroni, di quel villaggio era Tonio, un povero
                                        cretino di dieciotto anni, sciancato, losco, peloso, due
                                        terzi meno che scimmia, un terzo meno che uomo, serio come
                                        un gendarme, ingenuo come una pulzellona, orfano, nudrito, o
                                        quasi, a spese del Comune, errante a saltelloni su e giù per
                                        le strade, sdraiato in gennaio nella neve, accocolato di
                                        pien meriggio sotto il sollione di luglio, creatura incapace
                                        ed inoffensiva che rispondeva con un sorriso ed un mugolio a
                                        chi gli gettava il soldo o il tozzo di pane.</p>
            <p>Ora, era avvenuto cotesto, che, trovandosi fornita per bene la
                                        cassetta delle elemosine, il dabbene parroco dì quel
                                        villaggio, aveva deciso, previo consenso degli onorevoli
                                        fabbricieri, di commettere a un pittore di città, una nuova
                                        Madonna, ad olio, s'intende, e di grandezza naturale, da
                                        collocare al posto di quella vecchia e sdruscita che faceva
                                        torto all'altar maggiore, e, a detta di chi se ne intendeva
                                        di arti belle "era ormai una Madonna che non valeva più un
                                        fico".</p>
            <p>Quale solennità non fu quella dello insediamento della nuova
                                        Madonna!</p>
            <p>Ad ogni svolto di via, archi trionfali costrutti di paglia
                                        intrecciata e di mortella, festoni dall'una all'altra
                                        grondaia, tappeti, lenzuola, coperte da letto ad ogni
                                        finestra; altarini posticci, irti di moccoli smilzi smilzi e
                                        di imagini di santi ancora più smilzi; baracche di
                                        merciaiuoli, chicche, aranci, castagne, - per le circostanti
                                        praterie assiti e panche e tende d'ogni colore e d'ogni
                                        foggia con vendita di vino e di birra; e ciarlatani e
                                        spacciatori di zolfanelli e cantatori di <foreign xml:lang="lmo">bosinate</foreign>, a suon di pifferi
                                        e di chitarre; - e forestieri a bizzeffe, e di quelli, veh!
                                        venuti le cento leghe da lontano; e il cortile dell'albergo
                                        pieno zeppo di carri e carrette e carrozze, - e fior di
                                        signori e signore dagli abiti di panno chiaro e dagli
                                        ombrellini di seta e, - ad ogni quarto d'ora, - una salva di
                                        mortaretti che faceva traballar tutto e tutti dall'un capo
                                        all'altro della borgata.</p>
            <p>Io vedo tuttociò come se mi fosse ancora presente davanti agli
                                        occhi; mi sento ancora pigiato da quella folla variopinta in
                                        cui si faceva largo di tratto in tratto, coll'autorità
                                        dell'abito e forse più con quella dei gomiti, qualche
                                        pievano in ritardo, già prelibante la lauta imbandizione del
                                        parroco; in cui si incrociavano in altrettanti saluti,
                                        congratulazioni, appuntamenti per la cena e pel ritorno,
                                        tutti i minuscoli dialetti della Brianza, da quelli asmatici
                                        di oltre Adda, e i secchi e spiccati del piano d'Erba, fino
                                        ai cadenzati e grassotti che cominciano verso la Camerlata e
                                        si spandono, con poche varianti, su tutto il territorio di
                                        Varese, per dar posto ad una lingua, quasi nuova di zecca,
                                        sulla sponda sinistra del Verbano.</p>
            <p>Tutta quella moltitudine era diventata d'un tratto immobile,
                                        tutto quel cicalio era cessato come per incanto, a un nuovo
                                        e più formidabile sparo di mortaretti e allo scoppio di una
                                        allegra fanfara che annunciava l'arrivo della processione e
                                        quello della nuova Madonna con essa.</p>
            <p>Come la cattolica Dea passava davanti a me ed io contemplava
                                        curiosamente quella figura dipinta dal <emph>pittore di
                                                città</emph>, colla balda ingenuità di un
                                        Ottentotto, una mano sulle spalle mi scrollava e una voce
                                        ben nota mi distoglieva dal quadro. Era mio padre, che
                                        abbassandomisi all'orecchio e additando il centro del corteo
                                        mi diceva:</p>
            <p>- Guarda la faccia di Tonio!</p>
            <p>E infatti, Tonio era trasfigurato. Armeggiandosi tra la folla con
                                        una destrezza che nessuno gli aveva mai riconosciuto fino a
                                        quel giorno, gli occhi dilatati, intenti, assorti nella
                                        faccia della Madonna, egli andava avanti colla processione
                                        come se non toccasse coi piedi la terra, come se un nuovo
                                        spirito di vita agitasse il meccanismo del suo carcame, e
                                        l'idea, per la prima volta, avesse susurrato chi sa quali
                                        arcane sillabe all'animo suo. Le labbra del cretino erano
                                        agitate da un tremito convulso; pareva che dietro di esse
                                        una parola bussasse disperatamente perchè le venisse
                                        aperto!...</p>
            <p>Io ricordo quella faccia, così che potrei, dopo tant'anni,
                                        riprodurla, se fossi pittore, colla fedeltà della
                                        fotografia.</p>
            <p>La moltitudine, tutta assorta nella imponenza dello spettacolo,
                                        non aveva badato alla trasformazione del povero scemo, e
                                        forse nemmeno la sua profana presenza in mezzo a quel lusso
                                        di stole, di cappe magne, di tricorni, di fiaccole e di
                                        stendardi incedenti nella mistica nube dell'incenso e al
                                        suono cadenzato delle liturgie.</p>
            <p>Ma il segrestano, una vecchia volpe bigotta, quando il
                                        meraviglioso quadro ebbe passata la soglia della chiesa
                                        parrocchiale, vi si piantò diritto davanti coll'asta
                                        dell'elemosina adagiata orizzontalmente sull'epa, e, a nome
                                        delle autorità civili ed ecclesiastiche, intimò a tutto quel
                                        formicaio di popolo che non si facesse un passo più in là;
                                        nel tempio non c'era posto che per gli
                                        <emph>invitati</emph>; se volevano veder la madonna a suo
                                        luogo, venissero l'indomani; ordine esplicito delle autorità
                                        costituite, imbandito da quell'onorevole funzionario, or
                                        colle buone or colle brutte, a seconda del caso.</p>
            <p>Ma Tonio voleva seguire la Madonna; implorava collo sguardo e coi
                                        gesti e colle labbra balbuzienti chi sa quale parole di
                                        supplica disperata. Il segrestano lo mandò a rotoli con un
                                        ceffone, tra le risate del publico.</p>
            <p>Venuta la sera, tornati alle loro case tutti quei più o meno
                                        devoti visitatori, ridivenuto deserto e tranquillo il
                                        villaggio, coricatosi il curato contento e ben pasciuto, il
                                        segrestano aveva dato di chiavistello a tutte le porte e
                                        porticine della chiesa, ne aveva visitati tutti gli angoli,
                                        ed era a sua volta andato a dormire ben pasciuto e
                                        contento.</p>
            <p>Quale fu la sua meraviglia quando il mattino seguente, accendendo
                                        le candele per la prima messa, inciampò in un corpo disteso
                                        per terra, ai piedi della Madonna nuova, e riconobbe Tonio e
                                        constatò che era morto!</p>
            <p>Alla notizia del caso, divulgatasi nel paese in un batter
                                        d'occhio, una vecchia aveva giurato sull'anima sua di aver
                                        udito uscir dalle labbra del povero scemo, mentre egli
                                        seguiva in quel tal modo la processione - queste parole
                                        indirizzate alla Madonna:</p>
            <p>"Ti voglio... bene!"</p>
            <p>Sarebbero state le sue prime ed ultime parole...</p>
            <p>Don Luigi non si mostrò scandolezzato del racconto.</p>
            <p>Il dottore continuò:</p>
            <p>- Chi poteva prevedere le precauzioni di tenerezza che
                                        occorrevano a Tonio? e se si fossero potute prevedere? - chi
                                        avrebbe voluto accordargliele? Intanto la prima immagine di
                                        donna che, per esser dipinta, non stornò da lui, con
                                        ribrezzo, gli sguardi lo uccise.</p>
            <p>- Ora facciamo, dissi con nuovo coraggio, facciamo il caso
                                        opposto.</p>
            <p>- Sicuro, riprese il dottore, supponiamo un carattere nobile,
                                        elevato, un uomo superiore. Ebbene, può darsi che egli abbia
                                        un'intima inclinazione a delle sregolatezze strane. Ciò
                                        succede spesso: Rousseau ha detto che egli sentiva in sè,
                                        allo stato potenziale tutti gli istinti del più scellerato
                                        malfattore: moltissimi uomini, e dei migliori, potrebbero
                                        farvi la medesima confessione. Questi istinti non si
                                        avvertono che quando una causa morbosa sopravviene a
                                        suscitarli, cioè quando è troppo tardi per correggerli.
                                        Torniamo al nostro esempio, facciamo le migliori ipotesi,
                                        ammettiamo che quell'uomo superiore preveda il pericolo - ma
                                        sarà egli in caso di scansarlo? le funzioni, le convenienze,
                                        gli obblighi del suo stato, un insuperabile pudore gli
                                        lascieranno la libertà di scegliere i rimedi e di usarne in
                                        tempo? Qui sta il punto.</p>
            <p>Il dottore s'interruppe; e mi parve di leggere nei suoi sguardi
                                        il rincrescimento di aver detto troppo.</p>
            <p>Cambiò discorso: parlò di Beppe.</p>
            <p>Il povero uomo, a quanto gli scrivevano, aveva mostrata una
                                        grande docilicità, ma era tutt'altro che rassegnato. Si
                                        manteneva cupo, chiuso nella sua pena come al primo giorno:
                                        adempiva il compito della sua nuova condizione, ma con un
                                        fare distratto, collo stupore di chi non vi si è ancora
                                        dimesticato. Gli avevano proposto di fargli venire i
                                        figlioli, - egli ricusava sempre dicendo che sarebbe andato
                                        lui a cercarli.</p>
            <p>- "Quando sarò tranquillo" aggiungeva.</p>
            <p>Aspettavano dunque che egli fosse <emph>tranquillo</emph>.</p>
            <p>Ma quel giorno non pareva vicino.</p>
            <p>- Lo stato di quell'uomo m'inquieta, disse il curato, siete
                                        sicuro che i vostri parenti riescano a trattenerlo?</p>
            <p>- Lo spero, rispose il dottore. L'ho tanto loro raccomandato che
                                        faranno tutto il possibile.</p>
            <p>- E pensare, soggiunse, che noi ci diamo tante brighe per la
                                        sicurezza di quel cialtrone del De Boni. È vero che non si
                                        tratta solo di lui: se mai, una lezione gli starebbe
                                        bene.</p>
            <p>- Dio non voglia, sclamò don Luigi un po' sgomento.</p>
            <p>- Non ha forse permesso il peccato? Però quel disgraziato di
                                        Bebbe potrebbe perdersi: e, v'assicuro che questo sarebbe il
                                        solo mio rincrescimento.</p>
            <p>Noi eravamo frattanto tornati in paese e passavamo giusto in
                                        quella davanti alla casa del mandriano. Sulla unica finestra
                                        del piano superiore notai gli steli disseccati di un
                                        garofano che penzolavano dall'orlo di una terrina rotta; -
                                        ricordo ed immagine della felicità di un tempo.</p>
            <p>Annottava. Non so se fosse per i discorsi del dottore o per la
                                        mia naturale tendenza ad attribuire sentimenti e pensieri
                                        alle cose inanimate; mi parve di intravvedere nell'aspetto
                                        squallido di quella casa abbandonata, chiusa, silenziosa,
                                        qualcosa di simile ad una minaccia e involontariamente alzai
                                        gli occhi alla casa del sindaco che si disegnava nel fondo
                                        sopra un cielo di lucida opale.</p>
            <p>Qualche passo più in là il curato ci lasciò per la solita visita
                                        che egli soleva fare prima di cena ai malati del villaggio.
                                        Salutò il dottore che voleva ad ogni costo tornare a
                                        Zugliano ed entrò in una porta dove un vecchierello lo
                                        attendeva come il vicario visibile della provvidenza.</p>
            <p>Il signor De Emma mi accompagnò fino al Presbiterio, dove aveva
                                        lasciato la sua cavalcatura.</p>
            <p>Allo sbocco della piazzetta c'imbattemmo in un giovine che
                                        scendeva dai monti con una scure in ispalla: il quale,
                                        appena ci vide, chinò il capo e accelerò il passo come
                                        volesse schivare il nostro incontro.</p>
            <p>Il signor De Emma gli diè una voce, e lo costrinse suo malgrado a
                                        fermarsi.</p>
            <p>Allora, sotto le rustiche spoglie del boscaiuolo, ravvisai con
                                        grande sorpresa il mio amico Aminta, che, dal giorno di quel
                                        nostro colloquio alla Cascata, non avevo più riveduto.</p>
            <p>- Che significa codesta novità? domandò il dottore.</p>
            <p>- È il signor Angelo che mi manda ai Roveretti a spaccar legna,
                                        rispose con amarezza e chinando gli occhi vergognoso.</p>
            <p>- Ma perchè?...</p>
            <p>- Mi sono arrischiato a dirgli che avrei preferito un'altra
                                        professione a quella ecclesiastica, - egli è saltato su
                                        tutte le furie, mi ha strappato la mia veste e mi ha detto
                                        che ero un villano, e che villano dovevo essere.</p>
            <p>Balbettava, tremando, e pareva fosse sulle spine.</p>
            <p>Il dottore non lo trattenne di più. Aminta ci salutò in fretta e
                                        s'allontanò di corsa.</p>
            <p>Il suo terrore non era senza motivo: s'era appena allontanato che
                                        sbucò dalla farmacia la sinistra figura del sindaco, e
                                        passandoci innanzi ci diè una breve occhiata di
                                        traverso.</p>
            <p>Il signor De Emma corrugò la fronte e mormorò: - poveretto, egli
                                        fa una dura penitenza! povera Rosilde se la lo vedesse! e
                                        non poterlo soccorrere! maledetto sistema di
                                        spiritualistiche ipocrisie!</p>
            <p>Poi, accortosi ch'io lo guardavo con curiosa ansietà di penetrare
                                        le sue parole, tacque e s'avviò a capo chino.</p>
            <p>A me rimordeva d'essere la causa di quella nova testina. E mi
                                        persuasi come, il più dei casi, i consigli sia ottima cosa
                                        tenerli per sè.</p>
            <p>Anche in agosto, la sera, in montagna, un buon fuoco è sempre una
                                        gradita compagnia.</p>
            <p>Intirizzito dalla brezza pungente che s'era levata al cadere del
                                        sole, mi recai in cucina.</p>
            <p>Mansueta seduta davanti ai tizzoni rimondava delle patate per la
                                        minestra e intanto teneva d'occhio la pentola che brontolava
                                        in mezzo al camino.</p>
            <p>Ella non mostrava la sollecitudine dell'altre volte; una delle
                                        sue bravure era quella di levare la peluria tutta intera e
                                        di farla cadere a terra a spire come la scoria di un
                                        serpentello: ma quella sera la rompeva ad ogni momento e i
                                        pezzetti saltavano nel piattello, - s'interrompeva spesso e
                                        si poneva la mano sugli occhi come per tergere qualcosa che
                                        le facesse velo alla vista.</p>
            <p>Finalmente in uno di questi intervalli la pentola levato il
                                        bollore traboccò sulle brace che crepitarono e stridettero
                                        annerandosi quasi dalla vergogna dell'inaudita trascuranza
                                        di Mansueta. La buona vecchia non resse a tanta
                                        mortificazione: l'afflizione che l'accorava irruppe.</p>
            <p>Mi contò piangendo che aveva visto il nipote.</p>
            <p>- Povero ragazzo, mi si spezza il cuore vederlo così maltrattato,
                                        lui tanto buono e sommesso!</p>
            <p>Mi provai di consolarla: le dissi che Aminta sarebbe presto
                                        liberato di quella schiavitù di cani. - E volevo accennare
                                        alla sua età e al coraggio che con essa avrebbe
                                        acquistato.</p>
            <p>La buona donna mi fraintese, e oltrepassando il significato delle
                                        mie parole mi disse con rustica franchezza:</p>
            <p>- Liberato, oh sì ci vorrà ben altro! Quell'orso ha il cuoio
                                        duro: è tomo da campar cent'anni.</p>
            <p>- Oh, soggiunsi ridendo dell'equivoco, oh! se appena gliene
                                        capita il destro, colui ci facesse la grazia di
                                        accopparsi.... l'occasione sarebbe sempre ottima per tutti
                                        di perderlo.... Ma in ogni caso vostro nipote non dovrà mica
                                        aspettare quel giorno per scuotere il giogo. - E giusto io
                                        avrei certi progetti in cui voglio sentire il parere di Don
                                        Luigi.</p>
            <p>- No, saltò su a dire la donna, no, la non gliene parli per
                                        carità, egli non può senz'accorarsi sentirne a parlare; gli
                                        vuol tanto bene che il solo pensiero delle sue sofferenze lo
                                        fa piangere. In questi giorni è già sempre tanto tristo che
                                        non ha bisogno di nuovi dispiaceri. La non gli dica nulla;
                                        ci penseremo poi al povero Aminta; ora, poichè la Madonna ce
                                        l'ha mandato, faccia di tener allegro il mio padrone, di
                                        distrarlo.</p>
            <p>La buona fantesca nella sua idolatria pel padrone sapeva far
                                        tacere anche la voce della sua tenerezza quasi materna per
                                        Aminta, l'unica creatura della sua famiglia che le restasse
                                        al mondo.</p>
            <p>Quando intesimo il passo del curato, ella si scosse, si assicurò
                                        di aver gli occhi ben asciutti, prese il suo solito fare
                                        lesto e volonteroso e per tutta quella sera io contemplai
                                        con ammirazione que' suoi occhi affaticati e quel suo volto
                                        scarno sorridere mentre avrebbe pianto tanto volentieri.</p>
            <p>Non scorderò mai quelle sue rughe venerande, in cui non dirò come
                                        il secentista, che vi s'appiattassero gli amori, ma
                                        traspariva tanta e così limpida devozione, una bontà
                                        schietta, animosa!....</p>
            <p>E anche Don Luigi, benchè avesse tanti motivi di tristezza, più
                                        assai e più gravi di quel ch'io potessi allora immaginarmi,
                                        si faceva una gran forza e conversava e mi parlava di me,
                                        delle cose mie dimenticando, nella premura di intrattenermi
                                        piacevolmente, sè stesso e le sue pene: tutto ciò senza
                                        sforzo per una volontaria e spontanea delicatezza.</p>
            <p>Invece io, il solo senza fastidi (allora non ne avevo), io
                                        spensierato, pareva il più cruccioso di tutti. Ammiravo come
                                        ho sempre ammirato senza poterlo imitare, quell'eroismo
                                        umile di tutte le ore che piglia la vita come vien viene,
                                        come una battaglia e la combatte valorosamente ad
                                        oltranza.</p>
         </div>
         <div type="chapter" xml:id="IT010021" n="21">
            <head>XI.</head>
            <p>L'indomani Don Luigi uscì subito dopo il desinare, - e più tardi
                                        lo aspettai invano al solito ritrovo. Non mi sentivo di vena
                                        a lavorare; dopo aver buttate giù, a lunghi intervalli delle
                                        pennellate a casaccio di quelle che non persuadono la
                                        coscienza, presi una risoluzione, raccolsi i miei barattoli
                                        e me ne tornai difilato a casa,</p>
            <p>Don Luigi non era rientrato.</p>
            <p>Baccio mi disse misteriosamente:</p>
            <p>- Il sor curato è salito alla Carbonaia, ciò vuol dire che
                                        tornerà di buon umore. - Non c'è stato da quasi un mese;
                                        quella passeggiata gli fa sempre un gran bene.</p>
            <p>Il sagrestano si fregava le mani soddisfatto e intieramente
                                        sicuro dell'efficacia del rimedio,</p>
            <p>Compresi dalle sue parole che si trattava del terreno prediletto,
                                        causa delle contestazioni del sindaco.</p>
            <p>Mi prese ansietà di vedere questo miracoloso rifugio. Mi feci
                                        indicare la strada e, sotto pretesto di andare incontro al
                                        curato, affrettai il passo per prevenire il suo ritorno.</p>
            <p>Il sole era alto ancora e il luogo non era distante che un miglio
                                        scarso.</p>
            <p>Dopo una mezz'oretta di un sentiero scheggioso e incassato in una
                                        gola stretta e boscosa, sbucai sopra un piccolo altipiano,
                                        quasi tondo, posto sul culmine di un poggetto, una specie di
                                        sperone del monte Grigio, il quale s'innalza brullo nel
                                        fondo. Si domina di là il villaggio, e la valle fino a
                                        Zugliano.</p>
            <p>Era quella la mia meta: la riconobbi subito dalla quercia
                                        fronzuta che spiegava maestosa nel mezzo i suoi rami sopra
                                        gli avanzi di una casupola bassa abbandonata come se ne
                                        vedono tante in montagna, specie di covo umano da cui il
                                        bisogno o la morte ha snidato la vita.</p>
            <p>Malgrado il suo nome prosaico di Carbonaia il luogo è delizioso:
                                        vi cresceva un'erbetta minuta e d'un bel color chiaro
                                        chiazzato a lunghe zone di menta fiorita. È remoto ed aperto
                                        nel tempo stesso. Lo Strona lo difende da una parte, e un
                                        inaccessibile burrone dall'altra: una macchia fitta di
                                        castagni cresciuti rigogliosi dalle ceneri degli antichi
                                        forni permettono di spiare non visti tutti i sentieri che
                                        scendono dal monte e salgono dalla valle.</p>
            <p>La dimora che ha servito ai carbonai è deserta da molti anni; la
                                        natura ha preso possesso di quella rovina. L'ha coperta di
                                        muschi d'edera: ha riempito tutte le fenditure coi
                                        capelveneri e colle felci, - tuttavia essa può servire di
                                        riparo contro un temporale improvviso.</p>
            <p>Come mi aveva detto lo speziale, non era un fondo fruttifero; il
                                        godimento quasi del tutto nominale di esso era da tempo
                                        immemorabile lasciato alla parrocchia, cioè ai poverelli che
                                        nel nome di lei ne ricavavano qualche pugno d'erba l'estate
                                        e qualche fardellino di legna l'inverno. Ma il sindaco
                                        pretendeva rivendicarlo per antico dritto di proprietà non
                                        mai abbandonato che precariamente dal comune, - e coonestava
                                        l'animosità col progetto di farvi passare una viottola assai
                                        incomoda del resto che dalla strada provinciale, che saliva
                                        al di là della Strema, mettesse direttamente senza passar in
                                        paese alla frazione di Fontanile, le cui case si vedevano in
                                        fondo accovacciate in una piega del monte e non
                                        giustificavano davvero colla loro importanza quella
                                        singolare premura sindacale.</p>
            <p>Inoltrandomi fra le macchie, scoprii don Luigi.</p>
            <p>Era seduto dietro la casupola sopra un grosso ceppo di castagno
                                        coverto di muschio; teneva la fronte bassa appoggiata al
                                        dosso della mano e aveva le guancie rigate di lagrime.</p>
            <p>Non si accorse di me.</p>
            <p>Ebbi rimorso di averlo spiato.</p>
            <p>Per salvare almeno le apparenze, mi rivolsi indietro pian piano
                                        e, quando mi fui allontanato convenientemente, mi posi a
                                        cantarellare ad alta voce per metterlo sull'avviso della mia
                                        presenza.</p>
            <p>Egli mi richiamò per nome.</p>
            <p>Quando tornai da lui, s'era ricomposto, ma senza ombra di
                                        dissimulazione. Mi diè uno sguardo di amichevole confidenza,
                                        mi prese la mano e la tenne alcuni minuti nelle sue senza
                                        far motto.</p>
            <p>- Figliuolo, mi disse poi, ho pensato alle idee ieri manifestate
                                        dal dottore.... e, posso errare, ma quello mi pare
                                        materialismo nè più, nè meno. - È un argomento che prova
                                        troppo.... e nulla. Coll'ammettere l'irresponsabilità delle
                                        inclinazioni, si esclude la colpa, e il male; si esclude la
                                        pena, la sanzione e il giudice.... È tutto una conseguenza.
                                        Quanto a me, dinanzi a questo cielo e a questi luoghi,
                                        testimoni di tutti i miei pensieri.... e dei miei errori, -
                                        vi assicuro, - del male che ho fatto preferisco sentirmene
                                        responsabile e accusarmene, - perchè ciò mi da la speranza
                                        di ottenere perdono per me e la consolante certezza che sarà
                                        riparato per gli altri. Che ne dite?</p>
            <p>Che potevo dire? Il materialismo allora mi dava assai meno
                                        fastidio di adesso. Non lo conoscevo che da lontano, e mi
                                        seduceva coll'apparenza di una generosa, eroica ribellione
                                        contro la più assoluta autorità dell'universo. Pure ammiravo
                                        l'ingenua bontà di quell'animo che s'adombrava al pensiero
                                        di esser liberato da una obbligazione e protestava contro
                                        l'assoluzione offertagli, con una logica che veniva dal
                                        sentimento più che dal raziocinio.</p>
            <p>Esternai la convinzione che le sue parole non avessero altro
                                        movente che una eccessiva austerità di coscienza.</p>
            <p>- Il male che avete fatto è un modo di dire, soggiunsi, ma non è
                                        di tal natura da rimordervi troppo.... e quanto alla
                                        riparazione ella è bella e fatta a quest'ora....</p>
            <p>- Zitto, vi prego, - m'interruppe subitamente turbato, - zitto,
                                        voi non sapete nulla.</p>
            <p>Volevo replicare, ma egli ripetè:</p>
            <p>- Non sapete nulla, non sapete nulla.</p>
            <p>Poi dopo alcuni minuti di silenzio, con maggior calma e una
                                        malinconica intonazione di voce:</p>
            <p>- No davvero, figliolo, non posso scroccarvi un giudizio tanto
                                        indulgente. La santità di ser Ciappelletto mi ripugna.</p>
            <p>La sua modestia era tanto sincera e tanto viva che non ardii
                                        combatterla, tacqui.</p>
            <p>Don Luigi si alzò, passò il braccio sotto il mio e mi trasse con
                                        sè in gran fretta.</p>
            <p>Al principio del sentiero si volse, abbracciò con uno sguardo di
                                        ineffabile tenerezza quel suo prediletto ricovero.</p>
            <p>- È forse l'ultima volta ch'io vengo quassù, mormorò; - oh i
                                        decreti di Dio colpiscono giusto....</p>
            <p>Cominciammo a scendere la china in silenzio.</p>
            <p>Don Luigi era triste, accasciato come non l'avevo mai visto. Mi
                                        parve allora assai più vecchio del solito; si appoggiava al
                                        mio braccio e camminava a stento.</p>
            <p>Appressandosi al villaggio si rinfrancò un poco; ma non tanto che
                                        Baccio non s'accorgesse della sua tristezza.</p>
            <p>E mi disse con sincera schiettezza:</p>
            <p>- Vossignoria è andato a disturbare il curato; ha fatto male, ha
                                        fatto male. Egli aveva bisogno di restar solo.</p>
            <p>- Perchè? domandai sorridendo a fior di labbra.</p>
            <p>- Perchè, quando nessuno l'inquieta, egli trova colà nella
                                        solitudine il rimedio di tutti i suoi fastidi.</p>
            <p>E mi contò i mirabili effetti di quel luogo sull'animo del
                                        curato, ch'io sapevo già dallo speziale.</p>
            <p>- Ma cosa ci trova lassù?</p>
            <p>- Dicono, rispose esitando il sacrestano e abbassando la voce,
                                        dicono che venga un angelo a visitarlo.</p>
            <p>- Un angelo, chi l'ha veduto?</p>
            <p>- Saranno quasi vent'anni, un giorno tornando dalla Valsesia,
                                        scendevo per il Mongrigio. Arrivato a un certo punto dove il
                                        sentiero sovrasta al piano della Carbonaia guardo in giù e
                                        scorgo qualcosa di bianco fra i castagni: era una figura di
                                        donna ravvolta in un velo lungo fino a terra sotto al quale
                                        traspariva una veste azzurra. La visione passò lentamente
                                        fra gli alberi e scomparve dietro il muro dei carbonai. Non
                                        la vidi che un minuto, ma ne fui abbagliato. Splendeva più
                                        del cielo!, - andava cauta ma tanto leggiera che non pareva
                                        toccasse la terra. Dopo il primo stupore calai giù, passai
                                        il ponte dello Strona e, girando intorno alla collina,
                                        passai la strada di Sulzena. Allo sbocco del sentiero della
                                        Carbonaia incontrai don Luigi. Allora aveva dei dispiaceri
                                        ed era triste, afflitto più di adesso. Ma quel dì mi sembrò
                                        tutt'altro: mi passò vicino senza vedermi, incantato come
                                        uno che viene dal paradiso.</p>
            <p>Il paragone di Baccio non mi sembrò punto strano: il suo racconto
                                        in cui altri più positivo di me non avrebbe visto che una
                                        fiaba grossolana, mi interessava grandemente. Lo ascoltai
                                        come la più seria cosa del mondo. Egli era certo in buona
                                        fede. Eravamo in sacristia dove don Luigi ci aveva lasciati
                                        soli per entrare in chiesa a parare l'altare per la
                                        benedizione. Il sacrestano mi fece la sua confidenza
                                        agitando il turibolo a ravvivarne le brace. Il barlume del
                                        crepuscolo cadeva dall'alte e strette finestrello su certi
                                        visi pallidi di madonne e di sante; il bisbiglio sommesso
                                        dei devoti che entravano in chiesa, certi echi profondi, un
                                        acuto profumo d'incenso, - la maestà del luogo disponevano
                                        l'animo al meraviglioso.</p>
            <p>Un po' di prodigio cresceva attrattive alla misteriosa figura del
                                        curato.</p>
         </div>
         <div type="chapter" xml:id="IT010022" n="22">
            <head>XII.</head>
            <p>Durante la benedizione uscii a passeggiare sul sagrato deserto;
                                        la porta della chiesa spalancata sugli arpioni, lasciava
                                        vedere l'altar maggiore illuminato e i riflessi cadevano
                                        sulle casupole della piazzetta.</p>
            <p>La sera era buia: nelle tenebre fitte del villaggio, nessun altro
                                        lume che quello della chiesa. Così nella dura vita di quella
                                        popolazione montagnuola solo spiraglio d'ideale era la
                                        religione.</p>
            <p>Densi globi d'incenso salivano innanzi al tabernacolo d'argento.
                                        Cantavano il <title xml:lang="la">tantum ergo</title>, inno
                                        di lode, dalle intonazioni gravi e melanconiche come tutti
                                        gli altri della chiesa.</p>
            <p>Un solo popolo, che io mi sappia, fortunatissimo popolo
                                        d'artisti, fece della gioia un sentimento sacro, - fu il
                                        Greco, che inghirlandava di rose e di verbene le colonne dei
                                        suoi templi, e intrecciava danze festose innanzi all'ara del
                                        sacrificio. - Non ostante il biblico precetto del <title xml:lang="la">servite Domine</title> in laetitia, il
                                        concetto della nostra religione, - come di tutte quelle che
                                        il mistico Oriente ha generato, - è il dolore. Tutte le sue
                                        parole sono meste, tutte le sue speranze e le sue promesse
                                        sono oltre il limite funesto della tomba. - Seguace d'un Dio
                                        che non ha potuto sottrarsi ai patimenti, la umanità
                                        cristiana sale il Calvario, il soffrire è per lei l'unica
                                        salvezza. L'antica filosofia ellenica si è affaticata dietro
                                        il veli o d'oro della felicità mondana.... un bioccolo solo,
                                        un minuto di gioia alla luce del sole!.... Invece Santo
                                        Ambrogio, narra un'antica leggenda, quando trovò un uomo
                                        felice ordinò alla sua gente di seguirlo immantinenti fuori
                                        della casa di colui, la quale doveva essere per la sua
                                        fortuna abbandonata da Dio! Chi aveva ragione? È un problema
                                        che la fossa risolve in un modo, - e la croce che vi sta su
                                        in un altro.</p>
            <p>Il rito era compiuto: alla salmodia sottentrava il lugubre
                                        borbottio del rosario: - una vecchia dalla voce rauca faceva
                                        le proposte; un coro di gemiti rispondeva. Baccio spegneva
                                        le candele.</p>
            <p>Poi uscivano dalla chiesa i fedeli, e, quetamente, ad uno ad uno
                                        si perdevano nelle strette viuzze muti come ombre. Un breve
                                        scalpiccio che s'allontanava, poi un lugubre silenzio non
                                        interrotto che dal ciangottare dell'acqua nella vasca della
                                        fontana.</p>
            <p>Nei paesi dell'alta montagna nessun crocchio la sera; la
                                        battaglia aspra, cupa della vita, da una avemmaria
                                        all'altra, - il resto, quando non è del dolore, è del
                                        riposo.</p>
            <p>Poco dopo entrando in cucina fui assai sorpreso di trovare Aminta
                                        in vivace colloquio con Mansueta.</p>
            <p>M'accorsi ch'io non dovevo essere del tutto estraneo ai loro
                                        discorsi, perchè entrambi si volsero con premura verso di
                                        me.</p>
            <p>- Ho bisogno di parlarvi, disse Aminta.</p>
            <p>- Oh bravo, soggiunse Mansueta, gli dia lei un buon consiglio a
                                        questo povero ragazzo. Io, vecchia ignorante, non ho che gli
                                        occhi per piangere.</p>
            <p>Aspettavo che Aminta mi informasse di che si trattava.</p>
            <p>Ma egli sembrava tanto smarrito che, dopo le prime parole, non
                                        aveva potuto tirare innanzi.</p>
            <p>I suoi ignobili panni di montanaro erano laceri e lordi di
                                        fango.</p>
            <p>- Egli è fuori di casa da stamattina e non osa più
                                        rientrarvi.</p>
            <p>- Colui l'ha ancora maltrattato? domandai al giovinetto.</p>
            <p>- Sempre, continuamente, rispose raccapricciando, e guai s'io gli
                                        capitassi adesso fra le mani.</p>
            <p>- Vuol lasciare il paese, riprese la donna singhiozzando; ma dove
                                        andrai, cosa vuol fare tutto solo, pel mondo, come tua
                                        madre, che ha tanto sofferto?</p>
            <p>- Non so, balbettò Aminta, venivo da lui perchè mi aiutasse, mi
                                        raccomandasse a qualche amico.</p>
            <p>Ed indicò me guardandomi con ansietà.</p>
            <p>Io non sapevo che rispondere. Preso lì su due piedi mi sentivo
                                        impacciato a indicare i mezzi di una risoluzione che avevo
                                        consigliata io stesso.</p>
            <p>Mansueta disse:</p>
            <p>- Figliolo, rifletti finchè sei in tempo. Forse tu fai il caso
                                        peggiore di quel che sia: se trovassi una scusa..... e
                                        tornassi?</p>
            <p>- No, no, interruppe spaurito il nipote, con tutta la risoluzione
                                        della sua timidezza; - no, no io non tornerò più.... non
                                        tornerò più....</p>
            <p>- Se ti facessi accompagnare dallo speziale, egli forse saprebbe
                                        ragionare il sor sindaco.</p>
            <p>- No, no, ripetè Aminta.</p>
            <p>La sua ripugnanza era davvero irremovibile.</p>
            <p>- Pensaci bene, ragazzo, - fra poco tu rientrerai in seminario;
                                        qualche settimana è presto passata. Vuoi buttare con tanta
                                        facilità la certezza di un patrimonio come quello del
                                        sindaco? Egli non ha figliuoli, non ha parenti, tutta la sua
                                        roba ti apparterrà un dì o l'altro. Ciò val bene un po' di
                                        pazienza. Tu sarai ricco.... ma se te ne vai a questo modo
                                        perderai ogni cosa.</p>
            <p>- Non importa, oramai mi vergogno di accettare l'elemosina di
                                        quel manigoldo; in fin dei conti perchè vivo alle sue spese?
                                        che sono io per colui? ditemelo, zia, sono in età da
                                        saperlo, mi pare.</p>
            <p>- Egli è la persona a cui tua madre ti ha raccomandato.....
                                        rispose Mansueta confusa.</p>
            <p>Ed io che le stavo vicino l'intesi sospirare: Oh Rosilde!
                                        Rosilde!</p>
            <p>- La sua roba non la desidero, io non voglio più nulla da
                                        lui..... foss'egli mio padre non voglio più vederlo; egli
                                        m'inspira odio, - ed io non vorrei che dimenticarlo. Egli mi
                                        detesta, mi tiene per forza, perchè, dice, gli sono stato
                                        imposto.... ma perchè, domando io, impormegli? M'avessero
                                        buttato in mezzo alla strada era meglio... era meglio che
                                        fossi morto...</p>
            <p>In questo punto una dolorosa esclamazione ci fe' voltar tutti e
                                        tre.</p>
            <p>Don Luigi era lì dietro a noi appoggiato allo stipite
                                        dell'uscio.</p>
            <p>Aminta s'interruppe a mezzo del suo sfogo e chinò il viso rosso
                                        dalla vergogna.</p>
            <p>Il curato si fe' innanzi, gli pose una mano sulla spalla.</p>
            <p>- È vero, ho fatto male, compatiscimi.</p>
            <p>Egli era pallidissimo: la sua voce tremante rivelava l'interna
                                        battaglia degli affetti.</p>
            <p>Il giovane al colmo della confusione voleva buttarsegli ai
                                        piedi.</p>
            <p>Egli lo trattenne, lo strinse fra le braccia.</p>
            <p>- Ho fatto male, ripetè con maggior forza, molto male, ma, se Dio
                                        vuole, vi metterò riparo.</p>
            <p>Poi piegando la sua testa fino ad appoggiar la guancia sui
                                        capelli di Aminta, soggiunse intenerito:</p>
            <p>- Tu non tornerai più dal De Boni. È la Provvidenza che mi ti
                                        manda; ch'ella sia benedetta, poichè si è degnata di
                                        soccorrere la mia debolezza. Il mio cuore ti desiderava, ti
                                        cercava, tu sei venuto; ebbene tanto meglio! tanto
                                        meglio!.... Oramai il tuo avvenire mi appartiene; per
                                        fortuna nessun vincolo giuridico ti lega alla persona che
                                        finora s'è incaricata di te. Farò il possibile per
                                        risarcirti di quel che hai sofferto, voglio che tu sia
                                        contento, figliolo mio; penserò io alla tua sorte....
                                        intanto per ora starai con me, - questa casa è, come nei
                                        giorni della tua fanciullezza, la tua;.... tornerai ad
                                        abitare la cameretta d'una volta.... poi vedremo cosa s'ha
                                        da fare.</p>
            <p>Don Luigi, così dicendo guardava me e la Mansueta come volesse
                                        prenderci a testimoni del solenne impegno che si
                                        assumeva.</p>
            <p>Noi eravamo sopraffatti dalla commozione, dalla meraviglia, dalla
                                        riverenza.</p>
            <p>Quanto ad Aminta egli non poteva parlare: ricambiò il suo
                                        benefattore con uno sguardo di riconoscenza, di gioia
                                        ineffabile.</p>
            <p>Io mi chiedevo quali crudeli esigenze avevano potuto separare in
                                        questo mondo così arido di sentimenti generosi, quelle due
                                        nobili creature, così degne l'una dell'altra, fatte per
                                        comprendersi e per corrispondersi. È strano, anzi è triste,
                                        molto triste: se vi sono due cuori che si vogliano bene
                                        davvero tutto cospira contro di essi per disgiungerli, per
                                        strapparli l'uno dall'altro, ed essi passano il maggior
                                        tempo della vita lontani a desiderarsi; per cui quel loro
                                        tesoro d'affetti invece che di conforto riesce loro una
                                        squisita tortura.</p>
            <p>Don Luigi avvertì poi il singolare vestito di Aminta:</p>
            <p>- Poveretto, come sei ridotto! sclamò a mani giunte.</p>
            <p>Queste parole scossero Mansueta dal suo stupore: in lei la
                                        sollecitudine della donna tornò a prevalere.</p>
            <p>Ella descrisse gli strapazzi patiti dal nipote e assicurò che
                                        egli doveva esser digiuno dalla mattina in poi.</p>
            <p>- Orsù, disse il curato, affrettate la cena e mettete a tavola un
                                        coperto per lui. E portategli subito qualcosa.</p>
            <p>Poi presolo per mano lo trasse amorevolmente con sè, facendomi
                                        cenno di seguirli.</p>
            <p>Nel tinello c'era don Sebastiano. Seduto davanti la tavola già
                                        apparecchiata, al suo solito posto, leggeva il breviario
                                        aperto nel piatto, come si legge il giornale per ingannare
                                        il tempo e l'appetito: - sbrigava il Signore apprestandosi a
                                        soddisfare le più gradevoli esigenze del ventre.</p>
            <p>Quando il curato entrò con Aminta, levò gli occhietti grigi sopra
                                        agli occhiali e scattò loro uno di quei suoi sguardi freddi,
                                        penetranti da inquisitore.</p>
            <p>Bisognava rispondere.</p>
            <p>È curioso come don Luigi, spirito superiore, subiva l'ascendente
                                        di quell'uomo volgare.</p>
            <p>S'affrettò a informarlo dell'accaduto, e a partecipargli le sue
                                        risoluzioni per il giovine chierico.</p>
            <p>- Spero, conchiuse, che non si disapproverà la mia condotta.</p>
            <p>Don Sebastiano ascoltò con la massima indifferenza il racconto; e
                                        si guardò bene dal manifestare il proprio avviso: solo notò,
                                        così indirettamente, che il giovinetto, destinandosi alla
                                        carriera ecclesiastica, doveva dar prova prima di tutto
                                        della sua docilità verso <emph>coloro che si prendevano cura
                                                di lui</emph>.</p>
            <p>Poi ripiegò il muso sul suo breviario e ve lo tenne immobile
                                        finchè Mansueta recò la terrina della minestra. Allora lo
                                        chiuse subito sostituendo il riso alla preghiera con una
                                        calma ammirabile.</p>
            <p>L'avrei stritolato. La sua imperturbabilità mise freno alla
                                        nostra commozione.</p>
            <p>Secondo il solito egli uscì subito dopo cena: e ci sollevò della
                                        sua presenza. Allora don Luigi prese la mano di Aminta, e
                                        mentre io raccontavo, per la prima volta, il colloquio che
                                        avevo avuto parecchie settimane prima coll'abatino, egli lo
                                        guardava affettuosamente senza parlare. Mansueta, ritta in
                                        piedi, completava intenerita il quadro commovente.</p>
            <p>Ma le peripezie di quella giornata non erano finite.</p>
            <p>Un "si può?" stridulo si fe' sentire.</p>
            <p>E subito dopo la ciera aguzza dello speziale Bazzetta comparve
                                        nel vano dell'uscio.</p>
            <p>L'indiscreto ciarlone, senza aspettar risposta, sì fe' innanzi
                                        con quelle sue maniere dolcereccie e sornione; diè
                                        un'occhiata curiosa ad Aminta, un'altra a don Luigi e
                                        allargò le ampie narici come per annusare ciò che accadeva
                                        nella casa.</p>
            <p>Passandomi davanti mi porse la sua manuzza viscida e fredda e mi
                                        disse ammiccando furbescamente:</p>
            <p>- Beato chi vi può vedere voi!</p>
            <p>E senza aspettare invito, si pose a sedere al posto lasciato
                                        vuoto da don Sebastiano.</p>
            <p>Don Luigi colla usata bonarietà gli chiese:</p>
            <p>- Che buon vento vi porta?</p>
            <p>- Eh! buono non tanto.... sapete che....</p>
            <p>E lasciò a mezzo la frase come per assaporare l'effetto della
                                        reticenza.</p>
            <p>- Sapete che i consiglieri Gervasio, Lovati e Leonardo del Gasco
                                        hanno fatto opposizione presso all'Intendenza contro la
                                        rivendicazione della Carbonaia.... Ebbene l'intendente ha
                                        rinviato il reclamo alla Giunta con incarico di sottoporlo
                                        alla deliberazione del Consiglio. - L'avevo detto io, non mi
                                        hanno voluto dar retta; che costrutto ci hanno cavato?
                                        nulla....</p>
            <p>E s'interruppe di nuovo:</p>
            <p>- Dunque? disse don Luigi senz'ombra d'impazienza.</p>
            <p>- Dunque? quando si dice la Giunta, si intende il Sindaco: egli
                                        ci ha riuniti oggi, e naturalmente si è deliberato di
                                        presentare il reclamo nella seduta di domenica. I due
                                        oppositori saranno soli a sostenerlo, - per cui, se non
                                        avete altra speranza, potete rinunziare fin d'ora alla
                                        Carbonaia.</p>
            <p>- Ebbene, caro Bazzetta, bisognerà aver pazienza.... io vi ho
                                        rinunziato. Quel terreno, come tutti gli altri che posseggo,
                                        sono doni del comune. Se ora lo rivuole, e la legge non lo
                                        vieta... qualunque opposizione da parte mia sarebbe non meno
                                        sconveniente che illegittima.</p>
            <p>Non si poteva dubitare della sincerità delle sue parole.</p>
            <p>Il signor Bazzetta rimase piuttosto sorpreso che ammirato di
                                        tanta arrendevolezza.</p>
            <p>Si sarebbe detto anzi che ne fosse scontento.</p>
            <p>Si strinse nelle spalle coll'aria di chi si vede frodato da una
                                        legittima soddisfazione e disse:</p>
            <p>- Bene, bene, ciò riguarda voi solo, - voi farete il piacer
                                        vostro: ho voluto avvertirvi....</p>
            <p>- Ed io vi ringrazio di cuore, interruppe premuroso don
                                        Luigi.</p>
            <p>- Credevo foste vivamente affezionato a quelle poche spanne di
                                        terra....</p>
            <p>- Diffatti mi rincrescerà molto il perderle, - rispose un po'
                                        commosso il curato, - ma non si tratta del mio
                                        rincrescimento. Che volete, non capisco un prete che
                                        piatisce; ciò è tanto contrario al nostro carattere... Non
                                        vi pare?</p>
            <p>- Già, già, prevedevo che m'avreste risposto a quel modo, e mi
                                        sono detto: - perchè tanti misteri quando si possono fare le
                                        cose d'accordo, in buona armonia? E per questo motivo mi
                                        sono indotto a parlarvene. Voi conoscete i miei sentimenti
                                        conciliativi. Oh se tutti fossero come voi e me, che vita
                                        carina si farebbe! eh che paradisetto, che piccolo elisuccio
                                        la nostra Sulzena eh! che ne dite?</p>
            <p>Il curato evitò di rispondere.</p>
            <p>- Bevete, caro Bazzetta? domandò.</p>
            <p>- No, grazie, - ben, due ditini, due soli ditini.... troppo
                                        incomodo.</p>
            <p>E rivolto a me:</p>
            <p>- Io e il signor curato, non s'è mai avuto in venti anni una
                                        parola da dire, vero don Luigi? È un uomo raro (no basta...
                                        troppo.... grazie... alla sua salute).</p>
            <p>Bevette il secondo bicchiere, strizzò l'occhio luccicante, e
                                        ripetè schioccando colle labbra:</p>
            <p>- Un uomo raro.</p>
            <p>Non ostante questo subito entusiasmo si vedeva ch'era
                                        contrariato.</p>
            <p>Non fu buono di riappiccare il discorso e nessuno di noi si diè
                                        la briga di aiutarlo.</p>
            <p>Però dopo un quarto d'ora prese la magnanima risoluzione di
                                        andarsene. Ma non senza prima gittare ancora la rete per
                                        pescare qualche notizia.</p>
            <p>Nell'uscire chiese ad Aminta se veniva con lui, che si sarebbero
                                        accompagnati sino in piazza.</p>
            <p>- Aminta resta con noi, rispose don Luigi e soggiunse: - anzi
                                        fatemi il piacere voi di avvertire il signor De Boni.</p>
            <p>Lo speziale non potè trattenere un atto di meraviglia: la sua
                                        ciera volpina si aguzzò alla più viva curiosità.</p>
            <p>- Le solite... intemperanze? sclamò tentennando il capo,
                                        benedetto uomo quel De Boni!...</p>
            <p>Ma le desiderate confidenze non venivano.</p>
            <p>- Debbo metter io una buona parola? domandò.</p>
            <p>- Grazie, per ora è inutile, disse il curato, il signor De Boni
                                        non disapproverà che Aminta resti colla zia. In caso verrò
                                        io a chiedere i vostri buoni uffici.</p>
            <p>- Sta bene.</p>
            <p>Lo speziale non era proprio fortunato quella sera: non ne
                                        indovinava una. Indugiò un minuto sulla soglia; finalmente,
                                        con visibile malavoglia, uscì.</p>
            <p>Mansueta, chiusa ch'ebbe la porta, tornando a ritirare i
                                        bicchieri, osservò:</p>
            <p>- Egli è venuto per comprare, - e se ne va dal sindaco a
                                        rivendere.</p>
            <p>Il giorno dopo fu segnalato da due grandi avvenimenti.</p>
            <p>La mattina per tempo venne un messo del sindaco a recare le vesti
                                        di chierico ad Aminta e a chiedere a Mansueta certe carte
                                        ch'ella <emph>sapeva</emph>, - e ch'ella ricusò
                                        assolutamente di consegnare.</p>
            <p>Poi, verso mezzodì, capitò di nuovo lo speziale a parlar con don
                                        Luigi.</p>
            <p>Il colloquio durò a lungo.</p>
            <p>Io ero nella mia stanza e la voce stridula del signor Bazzetta
                                        giungeva di quando in quando distinta fino al mio
                                        orecchio.</p>
            <p>Senza quasi volerlo intesi ch'egli diceva:</p>
            <p>- Il De Boni, in sostanza, se voi gli restituite quei documenti
                                        vi lascia la Carbonaia e promette di non darvi altra
                                        molestia nè ora nè mai.... ma vuole ad ogni costo le
                                        carte.</p>
            <p>Il curato rispondeva:</p>
            <p>- Quanto alla Carbonaia, ve lo ripeto, ho già rinunziato. Ditegli
                                        del resto che, nè per avidità di quel possesso, nè per
                                        timore delle sue misteriose minaccie, acconsentirei a
                                        tradire interessi non miei. Spero che voi troverete
                                        ragionevole la mia condotta. Non si tratta di me, ma del
                                        ragazzo: le carte sono sue.</p>
            <p>Queste proposte e queste risposte si ripeterono, con diverse
                                        parole da una parte e dall'altra, molte volte.</p>
            <p>E mi parve che la missione del signor Bazzetta restasse senza
                                        frutto.</p>
            <p>Venni confermato quello stesso giorno nella mia opinione.</p>
            <p>Dopo il desinare, quando don Sebastiano si fu ritirato, il curato
                                        disse ad Aminta che aveva a intrattenerlo di cose molto
                                        importanti.</p>
            <p>Volevo uscire per discrezione, ma egli mi pregò di rimanere,
                                        dicendo:</p>
            <p>- No, voi siete oramai di casa, siete amico di Aminta, avete
                                        molta più esperienza di lui, e sarà bene che egli abbia in
                                        questa circostanza qualcuno in cui liberamente
                                        confidarsi.</p>
            <p>E volgendosi all'abatino che aveva ripreso la sua veste
                                        talare,</p>
            <p>- Figliuolo mio, a scarico di coscienza, debbo avvertirti che
                                        abbandonando la casa del sindaco tu rinunzi a una fondata
                                        speranza di fortuna,</p>
            <p>Aminta rispose vivacemente:</p>
            <p>- Oh don Luigi, per me non ci può esser fortuna maggiore della
                                        sua benevolenza.</p>
            <p>- Questa non ti può mancare mai, - ma puoi perdere delle
                                        sostanze....</p>
            <p>- Non importa, non importa, purchè io non abbia a tornar più in
                                        quella casa, rinunziereì ad un regno....</p>
            <p>- Sta bene, figliolo; fa il voler tuo. - Però ascolta, Mansueta è
                                        depositaria di documenti che comprovano i tuoi diritti verso
                                        il signor De Boni. Tua zia ed io abbiamo creduto
                                        conveniente, per motivi di delicatezza e nel tuo stesso
                                        interesse, di non farli valere che indirettamente. Adesso
                                        egli li ridomanda.</p>
            <p>- Oh glieli dia, che quell'uomo feroce cessi una volta di
                                        perseguitarmi.</p>
            <p>- No, li conserveremo fino a che tu abbia raggiunta la età
                                        maggiore. Allora tu sarai in grado di giudicare la nostra
                                        condotta e potrai o continuarla o ripararla.</p>
            <p>- So bene fin d'ora che lei ha agito sempre per il mio bene. Io
                                        non posso che ringraziarla lei e anche la zia... ma da
                                        quell'uomo non voglio più accettar nulla, è tempo che io mi
                                        guadagni il mio pane. Mi vergogno di aver mangiato quello
                                        del signor Angelo....</p>
            <p>- Oh quanto a lui, saltò su a dire la Mansueta ch'era presente,
                                        quanto a lui, ha fatto il peccato è giusto che faccia la
                                        penitenza.</p>
            <p>- Mansueta, l'interruppe don Luigi in tono di dolce
                                        rimprovero.</p>
            <p>- Aminta, soggiunse poi, i tuoi sentimenti sono onesti, e se,
                                        quando tu sarai padrone dei tuoi atti, la penserai ancora a
                                        quel modo, non sarò io a disapprovarti.</p>
            <p>Mentre eravamo in questi discorsi tornò il signor Bazzetta ad
                                        annunziare con gravità piena di mistero che il Sindaco era
                                        su tutte le furie, che pretendeva la restituzione di quei
                                        documenti e faceva, per il caso di rifiuto, i più grandi
                                        spergiuri di vendetta.</p>
            <p>Il curato, quella mite creatura, tutta indulgenza e dolcezza, fu
                                        irremovibile.</p>
            <p>- Voi sapete di che cosa è capace quell'uomo. osservò lo
                                        speziale.</p>
            <p>Don Luigi disse soltanto:</p>
            <p>- Fategli sapere che non lo temiamo. Egli non può farci altro
                                        male che quello che il Signore permetterà.</p>
            <p>E il signor Bazzetta dovette rassegnarsi ad uscire senza aver
                                        cavato della sua seconda ambasciata, maggior frutto che
                                        della prima.</p>
         </div>
         <div type="chapter" xml:id="IT010023" n="23">
            <head>XIV.</head>
            <p>Le vendette del Sindaco non si fecero aspettare a lungo.</p>
            <p>La domenica dopo ci fu riunione del Consiglio.</p>
            <p>La seduta era stata annunziata con straordinaria solennità, come
                                        un cataclisma. Tutto il villaggio era preso dalla più viva
                                        ansietà. La mattina, in chiesa, era facile notare
                                        nell'uditorio una preoccupazione profonda.</p>
            <p>Quando il curato si presentò all'altare tutti gli occhi si
                                        appuntarono sul suo viso come per esplorare i suoi segreti
                                        pensieri. Poi, durante la messa ed il sermone, continuarono
                                        degli strani bisbigli.</p>
            <p>Anche don Luigi pareva meno calmo dell'altre volte: la sua voce
                                        era ineguale, il suo argomentare incerto.</p>
            <p>Dalla tribuna dell'organo il Sindaco gli saettava delle occhiate
                                        d'odio inesprimibile. Il buon prete non guardava mai da
                                        quella parte, ma lo sentiva e se ne turbava sovente.</p>
            <p>Fra quei due uomini si combatteva un formidabile duello: e pur
                                        troppo il Sindaco aveva il sopravvento.</p>
            <p>Il dire che la bontà soggioga l'animo malvagio mi è sempre parso
                                        un luogo comune inventato dall'ottimismo. Nella realtà
                                        prevale il malvagio; l'uomo che non ha scrupoli è, alla
                                        pari, infinitamente più forte dell'uomo dabbene.</p>
            <p>Finita la spiegazione del vangelo, il curato scese dal pulpito e
                                        attraversò la chiesa per rientrare in sacrestia.</p>
            <p>La folla si divise riverente innanzi a lui e sorpresi in tutti
                                        quei volti un'espressione di timida, di dolorosa premura, un
                                        rammarico sincero di non poterlo proteggere contro le
                                        prepotenze di cui era minacciato.</p>
            <p>Il Consiglio doveva, secondo l'uso, raccogliersi subito dopo il
                                        servizio religioso.</p>
            <p>Fui spinto dalla curiosità a seguire la folla che scendeva per la
                                        via maestra.</p>
            <p>Sulla piazzetta vidi parecchi crocchi di montanari che
                                        discorrevano a bassa voce.</p>
            <p>In fondo, un edifizio a un solo piano, come gli altri, ma più
                                        vasto, costrutto di pietre irregolari: in mezzo alla
                                        facciata, un pezzo, largo un braccio quadrato, intonacato di
                                        calce su cui una filza di lettere nere di forme bislacche,
                                        ineguali, riottose al forzato allineamento diceva:
                                                <quote>Casa Comunale</quote>. Sovr'esse un quadretto
                                        di legno, appeso per un solo angolo, penzolava obliquamente:
                                        l'insegna dello Stato, l'onesta croce di Savoia, la quale,
                                        quasi vergognosa di coonestare le sciocchezze e le
                                        bricconate che da tanti anni si consumavano là dentro,
                                        pareva volesse lasciarsi andar giù dallo sconforto.</p>
            <p>Fermo sul limitare della porta coll'aria corrucciata di un
                                        pedagogo o di un aguzzino aspettava il Sindaco i suoi
                                        Consiglieri.</p>
            <p>Di quando in quando qualche vecchietto dai calzoni corti
                                        allacciati al ginocchio sovra le calze turchine, si staccava
                                        dai gruppi, attraversava lentamente la piazza, ed entrava
                                        con una visibile ripugnanza nella casa comunale tirando una
                                        grande scappellata alla prima autorità del paese, che non
                                        degnava rispondere. Ne contai una diecina.</p>
            <p>Seguì un certo intervallo.</p>
            <p>L'inserviente, come fido scudiere, pendeva dai cenni del suo
                                        padrone.</p>
            <p>Il signor De Boni battendo il piede con impazienza, gli disse
                                        imperioso:</p>
            <p>- Orsù va a sollecitare que' poltroni.</p>
            <p>E il cursore a galoppare in cerca dei ritardatori.</p>
            <p>Il sindaco aspettava sempre.</p>
            <p>Contemplavo da più d'un quarto d'ora quello spettacolo, novo per
                                        me, di rustico assolutismo e ne traevo delle considerazioni
                                        poco benigne per l'indipendenza e la dignità della razza
                                        umana. quando una mano sottile s'insinuò sotto il mio
                                        braccio.</p>
            <p>Era lo speziale che mi sussurrò nell'orecchio:</p>
            <p>- Venite con me vi apposterò in un luogo donde potrete intendere
                                        la discussione.</p>
            <p>Mentre mi disponevo a seguirlo, lo scalpitio acuto di una
                                        cavalcatura si fe' sentire sui ciottoli della strada.</p>
            <p>Comparve un coso allampanato, le cui gambe lunghissime
                                        penzolavano ai fianchi del magro ronzino quasi fino a
                                        terra.</p>
            <p>Era vestito con una certa pretesa cittadina mediocremente
                                        giustificata, ed aveva le tasche infarcite di cartaccie.</p>
            <p>- È il segretario, mi disse il Bazzetta, un notaio di Zugliano;
                                        egli serve simultaneamente cinque comuni: un morto di fame
                                        che ci mangia duecento lire all'anno per metterci sossopra
                                        gli archivi municipali. Venite.</p>
            <p>Mi trasse per un sudicio chiassolo in un sito dietro la casa del
                                        comune e quivi mi lasciò.</p>
            <p>Erano poche tese di terra sul ciglio dell'altura. La valle si
                                        sprofondava quasi a perpendicolo sotto i miei piedi.</p>
            <p>Sedetti sull'erba fitta e bassa.</p>
            <p>Il sole schietto rivestiva le montagne nevose in fondo, riempiva
                                        l'orizzonte di sbarbaglio e di luccicori. Il torrente,
                                        striscia di argento fuso, solcava la valle.</p>
            <p>Il cielo profondo, limpido, aveva le trasparenze del vuoto
                                        sterminato.</p>
            <p>Incombeva sul paesaggio l'alta pace, il silenzio meridiano.</p>
            <p>Quante grandezze innanzi a me! quanta miseria dietro le mie
                                        spalle in quella piccola topaia umana!...</p>
            <p>Io non conosco spettacolo più imponente di un mare tranquillo, di
                                        un paesaggio sereno; la tempesta, l'uragano sono, se si
                                        vuole, più vivaci, come il dramma, ma la calma è l'inno d'un
                                        euritmia eterna.</p>
            <p>In esse comprendo la venerazione delle antiche fedi per la
                                        natura: vi è nella natura mesta, immobile qualcosa di più
                                        augusto, di più solenne che non nel multiforme, convulsivo
                                        agitarsi delle plebi umane; in questo tutto è contingente,
                                        relativo; la loro potenza è un attimo, la bellezza una
                                        larva, il genio una scintilla; - l'attimo passa, la larva
                                        scompare, la scintilla si spegne, - rimane l'immutabile.
                                        L'imperituro, l'eterno, rimane il cielo, rimane il monte.
                                        Quando le religioni cadono, il panteismo le raccoglie nel
                                        suo seno.</p>
            <p>Povero ed onesto campanile di Sulzena, col tuo gracile pinacolo
                                        roso dal tempo e dalle parietarie, coi tuoi nidi di colombi,
                                        coi tuoi squilli modesti non mi parevi in quel momento che
                                        un punto d'interrogazione lanciato nell'infinito, una
                                        domanda rivolta all'ignoto che non risponde.</p>
            <p>La seduta era incominciata: un affannoso borbottio da formole
                                        legali veniva dalle finestre aperte della sala comunale a
                                        interrompere le mie riflessioni.</p>
            <p>Quanto sperpero di preamboli, quanto apparato di autorità, di
                                                <emph>visti</emph>, di <emph>attesochè</emph>, di
                                                <emph>considerando</emph>, di <emph>ritenuti</emph>,
                                        per uccidere la piccola gioia d'un uomo, per giustificare
                                        una piccola prepotenza e carpire il dominio di due palmi di
                                        terra infeconda!</p>
            <p>Il segretario era asmatico, e, son sicuro, anche sdentato. La sua
                                        voce usciva a sibili ineguali e si raggomitolava in
                                        brontolii gutturali.</p>
            <p>E dicono che la voce dell'uomo è il linguaggio dell'universo!
                                        Sarà, - in ogni caso non quella del segretario comunale di
                                        Sulzena.</p>
            <p>Mentre si leggevano i documenti venuti dall'Intendenza,
                                        l'impazienza del Sindaco si tradiva con certi mugghi
                                        sinistri: si capiva che il messere si annoiava e avrebbe
                                        voluto andare per le vie più spedite.</p>
            <p>Scommetto che egli imprecava in cuor suo alla Costituzione, la
                                        quale aveva l'impertinenza di imporre tanto formulario al
                                        suo volere.</p>
            <p>Tutt'ad un tratto egli interruppe il segretario.</p>
            <p>- Basta, basta, sappiamo tutti di che si tratta: io vi ho detto
                                        chiaramente che quel terreno appartiene al Comune, a noi:
                                        che i nostri vecchi hanno avuto la dabbenaggine di
                                        lasciarsene spossessare dal prete: quella gente là pensava
                                        colla suola delle scarpe: trovava naturalissimo che la
                                        chierica facesse il suo prò del bene di tutti, non sapeva
                                        respirare se l'aria non era benedetta. L'uomo inutile, il
                                        solo che non lavora e non guadagna, era allora il solo
                                        necessario: egli aveva i terreni migliori, gli armenti più
                                        pingui, le donne più belle....</p>
            <p>Povero Don Luigi, - egli un uomo inutile! - egli la vera, l'unica
                                        previdenza di quel piccolo mondo, il solo consolatore, il
                                        solo conforto di quelle ignorate sofferenze!</p>
            <p>Il sindaco proseguì:</p>
            <p>- Tutto è cambiato adesso; noi abbiamo aperto gli occhi e
                                        sappiamo far di conto; i <title xml:lang="la">paternoster</title> e i <title xml:lang="la">deprofundis</title> non bisogna pagarli più di quel
                                        che valgono. Io rappresento il Re, io vi amministro e voi
                                        non mi date stipendio. Il prete rappresenta Dio che ha
                                        detto: il mio regno non è di questo mondo: con qual diritto
                                        il prete usurpa i terreni che non coltiva? Verrà tempo che
                                        gli daremo cento lire all'anno come all'inserviente.....</p>
            <p>- E i poveri? domandò una voce fioca e tremula.</p>
            <p>- I poveri, ribattè il sindaco stizzoso, i poveri... lavorino; vi
                                        dico che cento lire basteranno e saranno d'avanzo per farci
                                        battezzare e sotterrare. Intanto, sinchè non si fa la legge
                                        buona, cominciamo a levare gli abusi. Questo che abbiamo per
                                        le mani è uno. Noi abbiamo deciso di fare la strada al
                                        Fontanile per la Carbonaia: avete inteso che l'Intendente ha
                                        approvato il <emph>deliberato</emph>. So bene che c'è stato
                                        qualche semplicione a cui la volpe nera ha saputo inspirare
                                        degli scrupoli. Essi hanno protestato. Perchè hanno
                                        protestato? Ma! Hanno saputo addurre una sola ragione? Ah
                                        che! fandonie, scrupoli di mia nonna; c'è voluto un bel
                                        coraggio per mandare quegli spropositi a Zugliano. un bel
                                        coraggio! E cosa ci hanno ricavato? un bel fiasco fesso.
                                        Chissà cosa credevano di fare scrivendo all'Intendente.
                                        L'Intendente non ha nemmeno voluto occuparsene. Avete visto,
                                        ha mandato il ricorso a noi, perchè noi lo mettiamo nella
                                        carta straccia. Gli è ciò che faremo subito. Segretario,
                                        scrivete che il Consiglio "in odio ai reclamanti delibera"
                                        che?</p>
            <p>L'ultimo monosillabo del signor De Boni era motivato da una
                                        osservazione del segretario. Intesi la sua voce, divenuta
                                        dolcereccia e untuosa a dire:</p>
            <p>- Che il sor sindaco mi compatisca; ma la espressione non
                                        s'usa.....</p>
            <p>- E cosa si ha da mettere?</p>
            <p>- Si scrive "reiette tutte le opposizioni, eccezioni, e deduzioni
                                        in contrario delibera ecc... ecc... "</p>
            <p>E s'affrettò a soggiungere:</p>
            <p>- È poi in sostanza la stessa cosa.</p>
            <p>- Uff! sclamò il sindaco, mettete un po' quel che diavolo volete;
                                        l'uno o l'altro sgorbio per me è lo stesso, - fate il vostro
                                        mestiere. Noi dicevamo: delibera di mantenere in tutto e per
                                        tutto il suo primo deliberato e abilita la Giunta di andare
                                        al possesso del terreno detto la Carbonaia e di ridurlo allo
                                        scopo... allo scopo... in conclusione allo scopo che abbiamo
                                        detto...</p>
            <p>- Sopra descritto, suggerì il segretario.</p>
            <p>- Bene, avete finito? date qui che firmo subito.</p>
            <p>A questo punto vi fu una nuova interruzione. Intesi un mormorio
                                        confuso, poi, dopo una pausa, il sindaco a domandare
                                        aspramente:</p>
            <p>- Che c'è di nuovo? Qualcuno ci trova a ridire?</p>
            <p>La voce che aveva parlato per la prima ancora più tremula e più
                                        fioca rispose:</p>
            <p>- Ma, con buona licenza del sor sindaco, se mi si desse retta a
                                        me...</p>
            <p>- Fuori, fuori queste ragioni, avete delle altre opposizioni da
                                        mettere insieme alle prime? Parlate chiaro.</p>
            <p>- Mi perdoni il sor sindaco, ce n'ho... almeno mi pare che
                                        siccome la stagione è avanzata e per la strada del Fontanile
                                        adesso non ci sono fondi in bilancio, si potrebbe anche
                                        aspettare a dare un disgusto al sor curato...</p>
            <p>- È lui che vi manda?</p>
            <p>- Io dico il mio parere.</p>
            <p>- Già già... ma lo sappiamo; vi conosciamo da un pezzo, - e
                                        credete che c'importi molto il vostro parere?</p>
            <p>Il segretario entrò in mezzo con una proposta insidiosa.</p>
            <p>- Se Leonardo ha delle opposizioni da fare le formuli, io le
                                        scrivo...</p>
            <p>- Sicuro le formuli, senza indugio, che noi non siamo qui per suo
                                        comodo, le formuli, - ripetè in tuono sardonico il
                                        Sindaco.</p>
            <p>- Io non me n'intendo...</p>
            <p>- Eppure bisogna intendersene, aggiunse il segretario.</p>
            <p>- Andiamo andiamo, date qua, che firmi, replicò il Sindaco...
                                        egli non ha che delle minchionerie...</p>
            <p>- È una prepotenza, sclamò Leonardo.</p>
            <p>- Come? badiamo ve' alle parole, gridò il sindaco.</p>
            <p>- Oh la verità innanzi a tutto, disse più forte il coraggioso
                                        consigliere; sono vecchio e non ho più paura di nulla, - e
                                        vi dico che sono prepotenze. Io so che il paese ha molte
                                        obbligazioni a Don Luigi che ci ha sempre fatto del bene a
                                        tutti...</p>
            <p>Mentre il sindaco parlava io avevo a stento frenato la voglia di
                                        dargli sulla voce. La protesta di Leonardo aveva suscitato
                                        tutte le mie simpatie, - Io avevo seguito le sue parole con
                                        tutto il cuore. A questo punto non potei contenermi e gridai
                                        forte:</p>
            <p>- Bravo, così va detto.</p>
            <p>Figuratevi l'effetto di questa audacia inaudita.</p>
            <p>Seguì un cupo brontolio. Poi il sindaco si affacciò alla
                                        finestra. Era livido di collera.</p>
            <p>- Che intende dire lei? mi domandò.</p>
            <p>- Che Leonardo ha ragione, risposi ridendo.</p>
            <p>Il sindaco mi diè un'occhiata furiosa. Ma tacque. Il che dimostra
                                        che nonostante la sua riputazione di brutalità egli sapeva
                                        all'uopo anche essere prudente.</p>
            <p>Si ritirò e l'adunanza si sciolse.</p>
            <p>Il signor Bazzetta venne a riprendermi e mi chiese celiando per
                                        qual ghiribizzo avevo voluto contraddire il sindaco. Egli
                                        non sembrava malcontento della scenetta e mostrò un ingenuo
                                        rammarico che non avesse avuto altro seguito. Però si
                                        compiacque di avvertirmi con quel suo favorito fare
                                        misterioso di guardarmi dalla collera del signor De
                                        Boni.</p>
            <p>Visto che non riusciva per tal guisa al desiderato intento di
                                        impaurirmi mutò discorso e soggiunse:</p>
            <p>- Vedete che Don Luigi fa male ad incaponirsi a quel modo: abbia
                                        torto o ragione, la maggioranza non è per lui. Avete inteso,
                                        benedetto uomo, una perla d'uomo, lo ammetto; sono il primo
                                        a riconoscerlo, - ma caparbio, caparbio, - e per un uomo di
                                        chiesa non è conveniente.</p>
            <p>Non mi sentivo in vena di discutere e non volevo d'altra parte
                                        sentir maldicenze sul conto del mio ospite. Perciò mi
                                        sbrigai del molesto compagno senza troppe cerimonie e me ne
                                        tornai al Presbiterio dove, per colpa della mia distrazione,
                                        il riso s'era fatto <emph>lungo</emph>.</p>
            <p>Dacchè egli entrò in casa del curato, Aminta ed io divenimmo
                                        compagni inseparabili. I nostri due caratteri erano
                                        l'antitesi l'uno dell'altro: per questo andammo subito
                                        d'accordo. Egli trovava in me quello slancio e
                                        quell'arditezza che è l'inarrivabile ideale di tutte le
                                        indoli eccessivamente timide. Io mi acconciavo perfettamente
                                        del suo naturale buono, malleabile, della sua mente docile a
                                        tutte le mie fantasie. In tutte le amicizie vere e durature
                                        c'è sempre una volontà da una parte e una condiscendenza
                                        dall'altra. Non fo per dire, anzi lo ricordo ad onore
                                        dell'affetto di Aminta, la volontà che prevaleva era la
                                        mia.</p>
            <p>Don Luigi s'era accorto dell'influenza che io esercitava sopra il
                                        giovanotto. e, fin dai primi giorni, dandomi mezzo per
                                        celia, e mezzo sul serio, il vanto di un conquistatore di
                                        simpatie, aggiunse:</p>
            <p>- Voi potete renderci un grande servizio. Aminta è in età da
                                        dover scegliere definitivamente il suo sentiero per tutta la
                                        vita. Ora io temo la sua eccessiva arrendevolezza. Non
                                        vorrei che la riverenza o l'affezione che quel buon ragazzo
                                        mi porta, reprimesse, in cosa di tanta importanza, le vere
                                        inclinazioni del suo spirito, che egli mi facesse l'inutile
                                        e deplorevole sagrificio di tutta la sua esistenza. Credete
                                        voi che Aminta abbracci volentieri la carriera
                                        ecclesiastica?</p>
            <p>Risposi schietto:</p>
            <p>- Non credo.</p>
            <p>Don Luigi non solo non mostrò rammarico; ma parve invece
                                        rasserenarsi.</p>
            <p>- Ma, poverino, nessuno qui vuol fargli violenza, sclamò con una
                                        adorabile tenerezza.</p>
            <p>- Scandagliatelo voi per bene, disse poi, senza ch'egli s'avveda
                                        e sospetti che voi lo facciate per mio suggerimento. So che
                                        siete buon osservatore. E se scoprite la menoma ripugnanza a
                                        proseguire nella carriera, intrapresa per volontà altrui,
                                        rassicuratelo pure, rincuoratelo a manifestarmi i suoi
                                        desiderii, - e se ci sarà possibile, farò di tutto per
                                        contentarli. - Non vi faccia stupore il sentirmi così poco
                                        zelante nel procacciare proseliti alla chiesa militante.
                                        Nelle circostanze presenti io credo ch'essa abbia d'uopo
                                        piuttosto di soldati volonterosi che di un esercito
                                        sterminato. I tiepidi sono nella battaglia inciampo agli
                                        altri.</p>
            <p>Accettai l'incarico e mi posi senz'altro all'opera.</p>
            <p>Dal suo canto Aminta mi facilitò il compito con la sua piena
                                        confidenza, e col suo candore ammirabile.</p>
            <p>Egli mordette meravigliosamente a tutte le seduzioni che io,
                                        Satana tentatore, dal Tabor della mia fantasia, seppi fargli
                                        balenare innanzi alla mente abbagliata.</p>
            <p>Egli trovò che tutte le gioie della vita erano una ad una
                                        preferibili all'alto onore di divenire ministro di Dio.</p>
            <p>E non era solo vaghezza giovanile la sua, fascino improvviso e
                                        momentaneo. No; c'era in fondo in fondo al suo carattere
                                        qualcosa di irregolare, di esuberante che si può talvolta
                                        frenare, non mai sopprimere.</p>
            <p>Sorpresi sotto l'epidermide della sua timidezza quel germe fatale
                                        di malinconia da cui sbocciano le passioni violente.</p>
            <p>E non già ch'egli fosse corrotto: tutt'altro; non oso dire
                                        ch'egli fosse innocente se innocente è sinonimo d'ignoranza;
                                        - ma era certamente virtuoso. In altri termini egli lasciava
                                        il freno sul collo alla immaginazione, ma stringeva con un
                                        morso di ferro le proprie azioni. Era poi estremamente
                                        scrupoloso... A dieciotto anni egli serbava fede alla corta
                                        morale insegnatagli da Mansueta, povera sempliciona, indole
                                        tranquilla che era passata dall'infanzia alla vecchiaia
                                        senza fermarsi un istante nella giovinezza.</p>
            <p>Io lo condussi mano mano a raccontarmi tutte le sue battaglie,
                                        tutte le discipline con cui da parecchi anni puntellava la
                                        sua continenza.</p>
            <p>Destinato all'altare, egli sentiva l'obbligo d'esserne degno a
                                        qualunque costo. - Non capiva che ci potesse essere dei
                                        sacerdoti dissoluti. E non aveva mai pensato nello scabroso
                                        adempimento dei suoi doveri a una cosa molto più facile, -
                                        quella di emanciparsene.</p>
            <p>Fui io a fargli intravedere questa possibilità.</p>
            <p>La sua gioventù vi si abbrancò subito tenacemente.</p>
            <p>Mi ricordo di quando affrontai con lui il dilicato argomento
                                        dell'amore. Tremava dalla commozione.</p>
            <p>Per Aminta non esistevano donne, - ma bensì la donna, un essere
                                        collettivo, universale come il sole.</p>
            <p>Un sensualismo elevato a misticismo, per cui, negli anni della
                                        nostra adolescenza, tutti siamo passati e da cui la
                                        conoscenza della vita reale ci è venuto a levare.</p>
            <p>Ma Aminta non s'era mai trovato vicino a donne.</p>
            <p>Io lo avevo sorpreso colle confessioni di Rousseau, il più
                                        pericoloso ed il più corrotto dei moralisti: ma era allora
                                        tutt'altro che sicuro di ciò che leggeva in quel libro.</p>
            <p>Non poteva persuadersi che non fosse favola. E anche in questo
                                        sono stato io il primo ad illuminarlo.</p>
            <p>In breve dovetti accorgermi che invece di scandagliarlo l'avevo,
                                        come direbbe una bacchettona, pervertito.</p>
            <p>Un giorno feci la prova di dirgli;</p>
            <p>- Quando si torna in seminario?</p>
            <p>Aveste visto il suo sgomento! Come diventò smorto! Si strinse al
                                        mio braccio e mormorò:</p>
            <p>- O Emilio, che cosa terribile rientrare in quel carcere!</p>
            <p>Stetti qualche minuto ad osservarlo, poi gli dissi:</p>
            <p>- Non vuoi andarci più? vuoi che io ne parli a don Luigi?</p>
            <p>Mi saltò al collo e mi baciò con tanta effusione di riconoscenza
                                        che mi commosse fino in fondo alle viscere.</p>
            <p>- Credi che consentirà? mi domandò rannuvolandosi di nuovo.</p>
            <p>- Lo spero, risposi, per lasciare al buon curato intero il merito
                                        di dargli la grande novella.</p>
            <p>- Quando ne parlerai?</p>
            <p>- Oggi stesso....</p>
            <p>- No, oggi no: domani, ma che non ci sia io.</p>
            <p>Promisi di contentarlo.</p>
            <p>Ma quella stessa sera riferii al curato il tenore di quel nostro
                                        colloquio.</p>
            <p>Il buon prete mi strinse con effusione la mano e mi ringraziò
                                        così vivamente del servizio resogli che a dir il vero ne
                                        arrossivo un poco. Mi pareva disdicevole che il Signore
                                        ringraziasse Mefistofele d'avergli sedotto il suo
                                        Fausto.</p>
            <p>Ma come, ripensandoci poi, dovetti ammirare la profonda
                                        rettitudine, l'alta carità di quell'animo superiore!</p>
            <p>Era una mente troppo vasta per capire nello strettoio del
                                        fanatismo; egli vedeva le cose dall'alto e da lontano. Per
                                        lui la fede e l'abnegazione non era passiva obbedienza, - ma
                                        elezione volontaria: e tale la voleva negli altri.</p>
            <p>Aveva una frase sua per condannare le professioni forzate.</p>
            <p>Diceva: - l'olio di mallo va tutto in fumo.</p>
            <p>Egli aggiunse quella sera queste confidenti parole:</p>
            <p>- Io ho scelto volentieri questo mio stato: era il solo che si
                                        confacesse al mio carattere; l'ho abbracciato con trasporto
                                        come una tavola di salvezza per il mio spirito saturo del
                                        mondo.... Eppure.... quanti errori non ho commessi!...</p>
            <p>Era la seconda volta che mi parlava di sè e sempre per
                                        accusarsi!</p>
            <p>- Noi abbiamo forse evitato molte disgrazie, mi disse poi.</p>
            <p>Noi si faceva questi discorsi passeggiando sotto il pergolato in
                                        attesa della cena.</p>
            <p>In uno dei tanti giri che facemmo, svoltando rapidamente levai a
                                        caso lo sguardo ad un finestrello mezzo nascosto nel
                                        fogliame di un melo tirato a spalliera: e mi parve di
                                        scorgervi una figura che si ritraesse frettolosa
                                        nell'ombra.</p>
            <p>Quel finestrello illuminava un corridoio che dalla sacrestia
                                        metteva all'appartamento di don Sebastiano.</p>
            <p>Mi venne il sospetto che il cupo vicecurato ci stesse
                                        ascoltando.</p>
            <p>E lo dissi a don Luigi.</p>
            <p>Si rabbuiò un momento; poi, data una crollatina di spalle:</p>
            <p>- Non monta, sclamò; in fin dei conti non facciamo nulla di
                                        male.</p>
            <p>Ciò era vero; ma i suoi sentimenti elevati, purissimi potevano
                                        essergli imputati a colpa da animi piccini.</p>
            <p>E, in ogni caso, egli si fidava troppo. Ci era là chi poteva
                                        dargli di grandi molestie, come si vedrà in seguito.</p>
            <p>Don Luigi era tanto contento quella sera, che non si diè pensiero
                                        di questo piccolo incidente e continuò il discorso.</p>
            <p>Mi scordai di riferirgli la promessa data ad Aminta.</p>
            <p>Però egli mi tradì subito involontariamente. Non sì tosto,
                                        rientrando in casa, ci imbattemmo nel giovinetto, gli corse
                                        incontro, lo prese sottobraccio e avviandosi verso lo
                                        studio, gli spiattellò senz'altro quanto sapeva sul conto
                                        suo, e si affrettò a rassicurarlo dichiarando che, essendosi
                                        incaricato del suo avvenire, non solo non intendeva fargli
                                        violenza, ma sentiva l'obbligo di aiutarlo a cercare una
                                        carriera che fosse interamente di suo genio.</p>
            <p>Infine Aminta mi fu riconoscente di avere precipitata questa
                                        spiegazione tanto temuta e così insperatamente
                                        gradevole.</p>
            <p>Dapprincipio il poveretto non osava quasi credere alle proprie
                                        orecchie: poi rimaneva interdetto: provava una terribile
                                        soggezione del suo successo.</p>
            <p>Passammo una gioconda, una deliziosa serata. Si fecero i più
                                        lieti pronostici e i più vari disegni per l'avvenire di
                                        Aminta.</p>
            <p>Anche Mansueta fu chiamata a intervenire nella conversazione.
                                        Ella, a dir il vero, ci teneva moltissimo alla ordinazione
                                        del nipote. La povera vecchierella non conosceva nel mondo
                                        nulla di più augusto che il rocchetto sacerdotale. Per lei i
                                        gradi ecclesiastici erano le anella di una catena che legava
                                        il mondo al paradiso e doveva finire in mano a Dio
                                        addirittura, Ma l'autorevole parere di don Luigi bastava a
                                        dissipare tutti i suoi scrupoli.</p>
            <p>Alla fine si risolvette che non si risolverebbe nulla prima di
                                        sentire anche il dottor De Emma,</p>
            <p>Chiarite così le cose, la vita al Presbiterio si fece più intima
                                        e confidente. Io, come intermediario, partecipavo alla gioia
                                        comune.</p>
            <p>V'era però una nube in tanta serenità, una nube minacciosa di
                                        arcane tempeste: il contegno di don Sebastiano.</p>
            <p>Era divenuto più molesto che mai nella nostra piccola comunione
                                        d'anime. Diveniva ogni dì più arcigno ed asciutto. Io che
                                        solo avevo il diritto di infischiarmene, gli avevo posto
                                        nome don Incubo, - ma m'inquietavo pei miei amici.</p>
            <p>Il vicecurato con don Luigi e con me non parlava mai neppure
                                        indirettamente di Aminta.</p>
            <p>Però era certo ch'egli era informato di ciò che succedeva,</p>
            <p>Mansueta ci aveva riferite alcune buie parole dette da colui
                                        riguardo al nipote, dalle quali si arguiva ch'egli
                                        disapprovava vivamente il progettato mutamento.</p>
            <p>Ma non badavamo troppo a lui.</p>
            <p>Uno di quei giorni venne il dottor De Emma, espressamente
                                        invitato da don Luigi, e si tenne al Presbiterio una specie
                                        di consiglio di famiglia al quale presi parte con voto
                                        consultivo.</p>
            <p>Il dottore si mostrò più impensierito che non avrei supposto
                                        della guerra dichiarata al sindaco per causa di Aminta. Fui
                                        non poco sorpreso allora delle sue visibili apprensioni, la
                                        cui causa rimaneva per me un mistero.</p>
            <p>Non potevo persuadermi che un uomo di posizione e di carattere
                                        tanto superiore e tanto indipendente si desse fastidio della
                                        malignità di un sindaco montanaro.</p>
            <p>Nè questa fu la sola stranezza che venne in quel colloquio ad
                                        eccitare la mia curiosità.</p>
            <p>Il signor De Emma non biasimò tuttavia l'appoggio dato ad Aminta
                                        e anzi riconobbe la necessità imprescindibile oramai di
                                        provvedere alla sua sorte e diede tutta la sua approvazione
                                        al progetto di fargli mutar professione.</p>
            <p>Per questo la sua scienza materialista si trovò mirabilmente
                                        d'accordo con la carità evangelica del buon prete.</p>
            <p>Ma quando si venne ad avvisare i nuovi disegni di educazione, le
                                        sue perplessità rinacquero.</p>
            <p>Don Luigi accennò ai pericoli a cui il giovinetto sarebbesi
                                        trovato esposto nella nuova sua condizione e si mostrò
                                        desioso di mettere la propria responsabilità al coperto di
                                        qualsiasi probabile insuccesso.</p>
            <p>- Se col desiderio di giovargli non riuscissimo che a fargli il
                                        male, disse, sarebbe imperdonabile. Se potessi seguirlo,
                                        proteggerlo, io son certo che il mio affetto supplirebbe
                                        alla esperienza che mi manca, ma cosa posso fare io di
                                        qua!....</p>
            <p>E si interruppe coll'esitanza di chi vuol essere capito a mezze
                                        parole.</p>
            <p>Il signor di Emma tentennò più volte il capo poi, dopo una pausa
                                        discretamente lunga:</p>
            <p>- Mio caro, vi parlerò francamente. Vi assicuro che sarei
                                        felicissimo di far io da guida ad Aminta nei suoi primi
                                        passi nel mondo; ma non posso direttamente interessarmi per
                                        lui senza mettere di nuovo a repentaglio la pace della mia
                                        casa. Quella donna benedetta si torturerebbe con chissà
                                        quali supposizioni....</p>
            <p>- Avete ragione, mormorò il curato chinando la testa.</p>
            <p>Non si toccò più il tasto delicato. Non riuscii a decifrare il
                                        senso di quelle parole; solo mi parve d'intendere che
                                        "quella donna benedetta" fosse la signora De Emma.</p>
            <p>Ma qual era la causa delle sue diffidenze rispetto ad Aminta?</p>
            <p>Qui stava il nodo della quistione.</p>
            <p>Alcuni giorni dopo credetti, per una fortuita circostanza, di
                                        essere sulla via di risolverla.</p>
            <p>La bella stagione è breve a Sulzena: sono poco più di tre mesi,
                                        dal primo fieno, in giugno, alla bacchiatura delle noci in
                                        settembre.</p>
            <p>Questo è l'ultimo raccolto e precede solo di poco il ritorno
                                        delle mandre dall'alpe.</p>
            <p>Alcuni giorni dopo scende da tutti i sentieri della montagna un
                                        malinconico concerto di squilli: si direbbe che si suoni a
                                        stormo contro il gran nemico, l'inverno.</p>
            <p>Poi succede un vasto silenzio; il gorgoglìo del torrente si fa
                                        più cupo, più roco: le vette vicine si mettono il cappuccio
                                        grigio: - e vien giù un'acqueruggiola diacciata che spicca
                                        dagli alberi l'ultime foglie, gli ultimi boccioli dischiusi
                                        alla fallace lusinga di un estremo sorriso di sole
                                        estivo.</p>
            <p>Qualche turchiniccia falda di fumo che si solleva quetamente è il
                                        solo segnale di vita che resti in quel morto paesaggio.</p>
            <p>Il mio ospite non aveva voluto consentire ch'io partissi e,
                                        veramente, era riuscito a trattenermi senza troppa fatica.
                                        Desideravo tanto di conoscere la vita montagnola
                                        nell'inverno: non potevo augurarmi occasione migliore di
                                        soddisfare il mio capriccio.</p>
            <p>Poi ci avevo preso gusto a tutto quello strano viluppo di casi in
                                        cui mi ero imbattuto. Mi pareva di partecipare a uno di quei
                                        fantastici romanzi tedeschi sul fare del <title>Wilhelm
                                                Meister</title>, dove i più gravi avvenimenti si
                                        succedono e si accumulano sotto le apparenze di una quiete
                                        profonda. E lasciavo che giorno per giorno si accumulassero
                                        nella mia mente queste memorie con una delizia che dispero
                                        di trasfondere nell'animo dell'amico lettore (seppure ho dei
                                        lettori ). Ohimè i sentimenti che allora provavo così
                                        intensi, stesi sulla carta si mutano in vecchio e gelido
                                        convenzionalismo! Gli è che in molte cose si sente tutti ad
                                        un modo.</p>
            <p>Il cattivo tempo mi aveva costretto ad interrompere i miei studi
                                        dal vero.</p>
            <p>Passavo le ore a discorrere con quei di casa oppure nella mia
                                        stanza, davanti alla finestra a guardare giù distrattamente
                                        in fondo alla valle dove, talvolta squarciandosi la densa
                                        cortina di vapori che chiudeva l'orizzonte, vedevo le
                                        campagne lontane dipinte a mille colori dal raggio del sole
                                        autunnale.</p>
            <p>Finalmente s'era deciso che Aminta sarebbe entrato al liceo e don
                                        Luigi aveva pensato di collocarlo presso un professore di
                                        Novara suo conoscente, perchè lo preparasse all'esame di
                                        ammessione. Il tempo stringeva; e dovetti, con vivo
                                        rammarico, separarmi dal mio novello amico.</p>
            <p>Il curato lo condusse egli stesso al suo posto. Partirono una
                                        mattina verso la metà di settembre.</p>
            <p>Io, schivo di prolungare la tortura delle separazioni, preferii
                                        salutarlo e rimanere a Sulzena.</p>
            <p>Piovve tutto quel giorno.</p>
            <p>Per ingannare il tempo mi diedi a frugare nello studio e
                                        sfogliare gli antichi registri della parrocchia.</p>
            <p>Le generazioni di Sulzena sfilarono davanti a me: - poche stirpi
                                        che si riproducono e moltiplicano attraverso i secoli sullo
                                        stesso ceppo come gli abeti delle loro montagne. Sempre gli
                                        stessi cognomi coi nomi di battesimo che si ripetono
                                        alternati da nonno a nipote, per cui si direbbe che lo
                                        stesso uomo riapparisca a intervalli.</p>
            <p>Alcuno scompare per sempre, non si sa se spento o emigrato, - tal
                                        altro riappare dopo un lungo tratto - come lo Strona.</p>
            <p>Che misterioso fascino ho provato a ripassare quelle genealogie
                                        d'ignoti!</p>
            <p>Passai molte ore in questa singolare rivista.</p>
            <p>Un accidente venne a distrarmene.</p>
            <p>Levando uno dei volumi, ne avevo smosso una fila nella scanzia,
                                        che, ad un tratto rovinò a terra.</p>
            <p>Nel chinarmi a raccoglierli, vidi che era caduta coi libri anche
                                        una scatola di latta e giaceva a terra scoperchiata e
                                        capovolta.</p>
            <p>Conteneva dei ricordi: una fettuccia tricolore, una palla di
                                        fucile, un mazzolino di fiori appassiti, un piccolo
                                        volumetto di Tacito, stampato a Parigi nel 1665, logoro e
                                        spiegazzato agli angoli, - e finalmente un piccolo astuccio
                                        di velluto turchino sbiadito.</p>
            <p>La coscienza mi avvertì che stavo per commettere un abuso di
                                        confidenza e il mio primo pensiero fu di raccogliere quelle
                                        reliquie e di rinchiuderle senza guardarle. Ma fidatevi
                                        degli artisti: essi sono avvezzi a coonestare, col pretesto
                                        di studiare il mondo, le più indiscrete curiosità. Non potei
                                        resistere alla tentazione.</p>
            <p>Apersi l'astuccio, e, immaginatevi la mia sorpresa, ci trovai il
                                        ritratto in miniatura di una ballerina nel suo costume di
                                        teatro.</p>
            <p>Era una figura di singolare bellezza; un visino diciottenne,
                                        delicato, pallido, assottigliato dal dolore o dalle
                                        infermità, un'aria di bontà capricciosa, una soave fierezza
                                        di fanciulla viziata.</p>
            <p>Una corona di rose bianche le cingeva il capo da cui scendevano
                                        lunghi riccioloni di capelli biondi: altre rose le
                                        inghirlandavano la vita sottile e ornavano il gonnellino
                                        azzurro.</p>
            <p>Ella rassomigliava a qualcuno che io conosceva: ma non sapevo a
                                        chi.</p>
            <p>Ero tanto assorto cogli occhi sul ritratto, a frugare nella mia
                                        memoria per evocare al confronto tutte le fisonomie
                                        femminili che avevo prima vedute, - che non mi accorsi della
                                        presenza di Mansueta, se non quando la sentii esclamare:</p>
            <p>- Oh il ritratto di Rosilde che credevo avere perduto! Dove
                                        l'aveva cacciato?</p>
            <p>Rosilde, la madre di Aminta! Diffatti ella aveva i suoi
                                        lineamenti.</p>
            <p>- Vostra sorella era ballerina! domandai.</p>
            <p>- N'è vero che disgrazia? sclamò la buona donna tentennando
                                        dolorosamente la testa,</p>
            <p>E soggiunse:</p>
            <p>- La poveretta non ce n'ebbe colpa: ma ha pur fatto una dura
                                        penitenza.</p>
            <p>Si capiva dall'intonazione delle sue parole che ella voleva un
                                        gran bene alla sorella e che sentiva il bisogno di
                                        scagionarla di una cosa che a lei montanara e devota doveva
                                        parere una enormità: essere ballerina!</p>
            <p>Ho notato che l'avversione per la gente da palcoscenico è
                                        maggiore nelle classi inferiori che non sia nelle
                                        superiori.</p>
            <p>Un artista di teatro può lusingarsi di essere ricevuto a Corte,
                                        non sarà mai rispettato nella casupola di un campagnolo.</p>
            <p>- Non credo, continuò Mansueta, che Rosilde fosse contenta di
                                        quel suo stato; l'aveva scelto a fine di bene... ma pur
                                        troppo, farina del diavolo va tutta in crusca.</p>
            <p>- Com'è andata? domandai.</p>
            <p>La donna era per lo meno tanto desiderosa di farmi le sue
                                        confidenze quanto io di ascoltarle.</p>
            <quote>
               <label>STORIA DI ROSILDE.</label>
               <p>"Noi siamo di Castelletto sulla riva destra del
                                                Ticino.</p>
               <p>"Nostro padre faceva il pescatore, il barcaiuolo tra
                                                Sesto Calende e il nostro paese e un po', come tutti
                                                dalle nostre parti, il contrabbando di tabacco.</p>
               <p>"Coi suoi guadagni stentava a mantenerci; la famiglia non
                                                era grande; ma non c'erano altri uomini; la mamma
                                                era da parecchi anni sempre ammalata, io avevo il
                                                mio da fare per assisterla e sbrigare le faccende di
                                                casa: mia sorella era una bambina,</p>
               <p>"Noi eravamo molto poveri e molto disgraziati; certe
                                                volte d'inverno restavamo delle giornate intiere
                                                senza pane e senza fuoco.</p>
               <p>"Con tutto ciò il povero papà era un uomo di buon umore:
                                                pigliava in santa pace le miserie che Dio gli
                                                mandava e portava la sua croce senza tirar mai un
                                                lamento.</p>
               <p>"Quando non faceva freddo, e c'era un po' di polenta in
                                                casa, e il male dava un po' di tregua alla mamma,
                                                egli diventava subito allegro e ci faceva ridere
                                                colle sue storielle e le sue barzellette.</p>
               <p>"Egli andava matto per il suono e per il ballo. Era stato
                                                soldato di Napoleone e musicante di reggimento; egli
                                                sonava il clarinetto in guisa da far stordire. Lo
                                                venivano a cercare da molte miglia lontano per tutte
                                                le sagre dei dintorni e non si faceva festa senza di
                                                lui; era conosciuto per questo da tutte le due parti
                                                del Ticino collo stranome di
                                                <emph>suonatore</emph>.</p>
               <p>"In casa, tutte le ore che gli restavano, le dedicava
                                                alle sue arie. Nei molti paesi dov'era stato, in
                                                Francia, in Spagna nei paesi tedeschi, avea imparato
                                                molte maniere di balli, e la domenica, dopo vespero,
                                                ce ne insegnava qualcuno.</p>
               <p>"Con me era fatica buttata; non ho mai saputo ballar bene
                                                una monferrina; poi non mi piaceva. Ma la Rosilde
                                                somigliava a lui in tutto ed anche nella sua
                                                passione: imparava a meraviglia tutte le riverenze,
                                                e gli scambietti e le giravolte e il papà si sfaceva
                                                dalla contentezza a vederla. Poverino, se avesse
                                                potuto prevedere l'avvenire! Già il curato lo diceva
                                                che quel gran ballare doveva portarle disgrazia. Ed
                                                ha indovinato veh!</p>
               <p>"Tutti ne facevano le meraviglie e correvano a guardarla
                                                quando saltellava davanti all'uscio di casa.</p>
               <p>"Una volta passò di là un gran signore, il marchese di
                                                Morzate, - stava a Milano e aveva qualche possesso
                                                vicino a Castelletto.</p>
               <p>"Si fermò cogli altri e al fine della sonata si fece
                                                innanzi e regalò a mia sorella un pugno di monete
                                                d'argento.</p>
               <p>"Da quel giorno in poi il marchese tutte le volte che
                                                capitava in paese non mancava mai di venirci a
                                                trovare, faceva ballare la Rosilde, la guardava a
                                                bocca aperta e le dava sempre qualche cosa.</p>
               <p>"Era un brav'uomo, ma avrebbe potuto farci carità
                                                migliore.</p>
               <p>"Malgrado la sua età avanzata era anche lui, come il
                                                babbo, caldo per la danza e anzi dirigeva e
                                                sopraintendeva la scuola di ballo di Milano.</p>
               <p>"Cominciò col proporre a papà di collocarvi la Rosilde;
                                                poi insisteva sempre su questo progetto e diceva che
                                                ella avrebbe fatto fortuna e ci avrebbe potuti
                                                aiutare tutti.</p>
               <p>"Ma il papà tenne duro e non volle mai acconsentire. Egli
                                                era lusingato dall'offerta, ma l'idea di separarsi
                                                dalla Rosilde, che era tutto il suo solazzo, gli
                                                ripugnava. Conosceva abbastanza il mondo per temere
                                                i pericoli. Rispondeva: - non bisogna mutare un
                                                piacere in professione.</p>
               <p>"Dio lo benedica per le sue buone intenzioni e magari ce
                                                lo avesse lasciato più a lungo!</p>
               <p>"Ma dovevano capitare tutte a noi.</p>
               <p>"Ogni anno crescevano le nostre avversità.</p>
               <p>"Le malattie della mamma si facevano sempre più gravi, e
                                                finalmente la resero paralitica di tutte e due le
                                                gambe.</p>
               <p>"Ella era in questo stato da parecchi anni, quando il
                                                Signore volle inviarci la prova più terribile.</p>
               <p>"Una notte di inverno, - una notte che pareva la fine del
                                                mondo, - il vento faceva traballare la nostra
                                                casuccia dalle fondamenta. Il papà, come spesso
                                                accadeva, era fuori; io non potevo dormire, ero
                                                inquieta più delle altre volte. Tutto ad un tratto
                                                in un momento che il vento era queto intendemmo due
                                                schioppettate dall'altra riva del fiume. Diedi un
                                                balzo sul letto; Rosilde che dormiva con me mi si
                                                avviticchiò alla vita: tutte due avevamo un gran
                                                batticuore. Anche la mamma si svegliò e disse:
                                                  <foreign xml:lang="la">Libera nos
                                                Domine</foreign>. Pareva ce l'avessero detto, che
                                                quei colpi erano diretti contro di noi!</p>
               <p>"La mattina dopo, il fiume correva grosso e torbido e noi
                                                due ritte sulla via tenendoci per mano piangevamo
                                                dirottamente senza chiederci il perchè. Il babbo non
                                                era tornato.</p>
               <p>"Verso mezzodì due pescatori ci ricondussero la nostra
                                                barca. L'avevano trovata fitta capovolta in un banco
                                                di sabbia.</p>
               <p>"La disgrazia oramai era certa.</p>
               <p>"Diffatti seppimo quella stessa sera che avevamo perduto
                                                il nostro povero padre. Sorpreso dai doganieri
                                                austriaci mentre stava scaricando del tabacco, aveva
                                                tentato di fuggire ed era riuscito a prendere il
                                                largo. Ma essi gli avevano fatto fuoco addosso e pur
                                                troppo le due fucilate da noi intese non avevano
                                                fallito il segno...</p>
               <p>"Mio caro signore, pensi un po' alla miseria in cui ci
                                                trovammo. Oramai erano più i giorni di fame che
                                                quegli altri. Io facevo qualcosa, quel poco che
                                                potevo; aggiustavo reti, lavoravo in campagna,
                                                filavo, tutto ciò che mi si offriva, - ma ci voleva
                                                altro! La povera mamma gemeva dì e notte che era uno
                                                strazio a sentirla, - e non poterla
                                                soccorrere!...</p>
               <p>"Come abbiamo potuto tirare innanzi non lo so: se non
                                                siamo morti tutti e tre quell'anno gli è che non era
                                                la nostra ora.</p>
               <p>"L'estate seguente venne il marchese a Castelletto,
                                                chiese di noi e passò a trovarci.</p>
               <p>"Egli parlò di nuovo della scuola di ballo per la
                                                Rosilde: disse che non bisognava farle perdere uno
                                                splendido avvenire; che ella poteva diventare la
                                                nostra Provvidenza, che intanto egli avrebbe pensato
                                                a lei ed anche alla mamma. Insomma tanto fece, tanto
                                                promise che noi non si sapeva cosa rispondere.</p>
               <p>"Tuttavia la mamma esitava a dir di sì.</p>
               <p>"Rosilde allora saltò su a dire che voleva andare, e ci
                                                fe' stupire colla fermezza della sua risoluzione.
                                                Aveva poco più di dieci anni.</p>
               <p>" - Brava, esclamò il marchese tu hai più senno di tutti.
                                                Se tua mamma si ostina a dir di no, peggio per
                                                lei.</p>
               <p>"Egli ci fece poi ripetere le sue offerte e le sue
                                                esortazioni dal sindaco e da altri signori del luogo
                                                tantochè la mamma si decise alla fine un po' per le
                                                ragioni che coloro le dicevano, e un po' per quelle
                                                che la miseria le suggeriva, di arrendersi.</p>
               <p>"Rosilde andò quello stesso anno a Milano. Il buon
                                                marchese fu di parola, si adoperò per lei e cominciò
                                                a mandare una piccola pensione mensile.</p>
               <p>"Passarono così cinque anni.</p>
               <p>"Rosilde veniva l'estate a passare con noi qualche
                                                settimana.</p>
               <p>"Ella si faceva grande e bella, - ma scommetterei che non
                                                era contenta. Appena arrivava a casa, smetteva i
                                                suoi abiti signorili per vestire più dimessamente
                                                alla nostra foggia: parlava poco e sempre
                                                malvolentieri della sua vita di Milano e si sarebbe
                                                detto che volesse dimenticarla e farla dimenticare.
                                                Poi ci pativa tanto a lasciarci. Non si lagnava,
                                                simulava indifferenza, - ma di notte piangeva e io
                                                trovavo l'indomani il guanciale bagnato dalle sue
                                                lagrime.</p>
               <p>"Ella non era nata per quel mestiere.</p>
               <p>"Un'altra, che fosse stata di quella razza, al suo posto
                                                si sarebbe leccate le dieci dita.</p>
               <p>"Il marchese le voleva bene come ad una figliuola; la
                                                faceva tenere come in uno scatolino. dentro alla
                                                bambagia: avesse desiderato delle cose, egli non le
                                                raccomandava che di chiederle. Preveniva tutti i
                                                suoi capricci, anche quelli che non aveva.</p>
               <p>"Ma dopo cinque anni mancò improvvisamente. Dopo la sua
                                                morte mia sorella venne a casa e ci si disse che
                                                aveva risolto di cominciare la sua carriera libera,
                                                e che aveva già trovato una scrittura per un teatro
                                                di Venezia.</p>
               <p>"Quella volta ci lasciò con minor rincrescimento, e
                                                baciando la mamma le disse: allegra, che d'ora
                                                innanzi non vivrai più di elemosina, ma di quello
                                                che guadagnerò io.</p>
               <p>"Ma la mamma, dopo tanti anni di agonia miracolosa,
                                                chiuse gli occhi poco dopo, e Rosilde non ebbe la
                                                consolazione di poterla soccorrere in nulla.</p>
               <p>"La povera fanciulla se ne accorò talmente che cadde
                                                malata e, come seppi poi, corse pericolo di
                                                morte.</p>
               <p>"Io, rimasta sola, entrai al servizio d'una famiglia in
                                                Arona.</p>
               <p>"Rosilde appena lo seppe venne a cercarmi e volle a tutti
                                                i patti che andassi a stare con lei.</p>
               <p>"Quest'atto di amorevolezza mi fu caro in quei tristi
                                                momenti.</p>
               <p>"Avevo quindici anni più di lei ed ero tutta contenta di
                                                farle da madre.</p>
               <p>"Mi menò a Venezia, e, dopo qualche settimana a Trieste,
                                                dove le avevano fatta una scrittura molto
                                                grossa.</p>
               <p>"Dapprincipio tutto andava come un arcolaio. Si viveva
                                                insieme, si stava bene, ci si consolava a vicenda, e
                                                si parlava de' nostri poveri morti.</p>
               <p>"Ma pur troppo la nostra quiete non durò a lungo.</p>
               <p>"La professione di Rosilde non è fatta per star
                                                tranquilla.</p>
               <p>"Appena ella fu conosciuta, diventò di tutto il mondo
                                                meno che mia.</p>
               <p>"Dapprincipio l'accompagnavo al teatro, l'aiutavo a
                                                vestirsi.</p>
               <p>"Ma cominciò una processione di signori che venivano a
                                                farle complimenti e parlavano Dio sa come, - in
                                                presenza mia, non mi guardavano neanco come una
                                                serva, peggio come un cagnolino.</p>
               <p>"La buona Rosilde ci pativa più di me e si dava una gran
                                                pena di avvertirli e di dire a tutti: questa è mia
                                                sorella e di farmi rispettare. Ma ogni volta s'era
                                                da capo. Io mi sentivo sempre più spostata in mezzo
                                                a quella confusione di insolenti, di facchini, di
                                                screanzati, di corde, di tele, di stracci, di lumi,
                                                di urli, di diavolerie d'ogni specie.</p>
               <p>"Sicchè fu Rosilde stessa a consigliarmi di rimanere in
                                                casa. Ed io acconsentii di buon grado.</p>
               <p>"Ma anche là cominciavano a venire seccatori a tutte le
                                                ore della notte e del giorno.</p>
               <p>"Non potei trattenermi dal fare qualche osservazione a
                                                mia sorella; ed ella mi rispose con rincrescimento
                                                che non poteva metterli alla porta, e che s'usava
                                                così e che era una necessità del suo mestiere.</p>
               <p>" - Ebbene, mi arrischiai a dire, pianta lì il mestiere e
                                                vieni via.</p>
               <p>" - Eppoi? mi rispose; oramai non potrei adattarmi a fare
                                                delle privazioni e non so far altro che ballare.
                                                Questa è la mia vita, benchè non sia molto
                                                bella.</p>
               <p>"Quanto a bella non l'era davvero; far della notte il
                                                giorno, mangiar quando gli altri dormono, andar a
                                                letto quando gli altri s'alzano: e sempre la casa
                                                piena di gente, un andirivieni continuo, - oh che
                                                vitaccia, che vitaccia!</p>
               <p>"Dopo due mesi già non ne poteva più. Ero afflitta,
                                                irritata; mi arrabbiavo, piangevo sempre. Mi pareva
                                                di essere in un ospedale di matti, e qualche volta
                                                peggio, all'inferno addirittura. Quell'abbondanza mi
                                                era uggiosa, ero disgustata di tutto, desideravo con
                                                tutto il cuore la povertà, le nostre afflizioni, la
                                                nostra casetta in cui almeno si poteva gemere in
                                                pace, pregar Dio, mentre là.....</p>
               <p>"Ero sempre imbronciata con tutti e anche con la povera
                                                Rosilde, che, ne sono sicuro, si sarebbe fatta in
                                                pezzi per contentarmi. Ed io ero spesso cattiva con
                                                lei, la strapazzavo.</p>
               <p>"Finalmente presi l'unica risoluzione che mi fosse
                                                concessa: tornare al mio paese.</p>
               <p>"Mia sorella non oppose la menoma resistenza, non tentò
                                                neppure un minuto di distogliermi.</p>
               <p>"Non già che non le rincrescesse, ma s'era accorta di
                                                quel che pativo e, come sempre, ella non pensò a sè
                                                stessa.</p>
               <p>"Mi disse soltanto: va bene, fa come vuoi, - ma con una
                                                voce che mi straziò il cuore. Povera ragazza!.</p>
               <p>"Gli ultimi tre giorni che rimasi con lei non volle
                                                sentir parlare di teatro, si diede per indisposta,
                                                si chiuse in casa con me, mi colmò di tenerezze, di
                                                premure; ricordò colle lagrime agli occhi, col più
                                                vivo rammarico la nostra vita d'una volta a
                                                Castelletto. E non disse mai una parola per
                                                trattenermi. Anzi l'ultimo dì sopraffatta dalla
                                                commozione e dal dispiacere di lasciarla, essendomi
                                                mostrata disposta a smettere il mio progetto mi
                                                buttò le braccia al collo, posò la faccia sulla mia
                                                spalla e mi disse singhiozzando:</p>
               <p>" - No, va, va, mia buona Mansueta.</p>
               <p>"L'indomani mattina prima della mia partenza mi voleva
                                                dar tutto il denaro che teneva, parecchie centinaia
                                                di lire.</p>
               <p>"Ma io non presi che quanto mi occorreva per il
                                                viaggio.</p>
               <p>"Non insistè: però mi accorsi che questo mio rifiuto le
                                                faceva pena più di tutto il resto.</p>
               <p>" - Tu non vuoi accettar nulla da me, sclamò.</p>
               <p>"E mi diè un'occhiata che mi penetrò fin nell'anima.</p>
               <p>"Avesse ella indovinato il mio pensiero? Lo devo dire,
                                                quel suo denaro mi pareva guadagnato a scapito della
                                                salute eterna.</p>
               <p>"Mi accompagnò sino al battello. Oh come volentieri
                                                l'avrei menata via con me!</p>
               <p>"E dopo come mi sono pentita di averla abbandonata
                                                così!</p>
               <p>"Quando fui al paese, che avevo tanto desiderato, tutto
                                                mi parve triste, insoffribile non pensavo che a lei,
                                                non potevo consolarmi della sua lontananza. Mi
                                                chiedevo ad ogni momento: cosa fa adesso? - e mi
                                                pareva che avrei dovuto essere al suo fianco per
                                                proteggerla, per assisterla.....</p>
               <p>"La donna che mi aveva ospitato biasimava continuamente
                                                quel che avevo fatto. Ed io cominciava sul serio a
                                                desiderare di ritornare un dì o l'altro con
                                                Rosilde.</p>
               <p>"Ma in quel turno ella mi annunziò che partiva per
                                                Londra.</p>
               <p>"Alcuni giorni dopo una vecchia signora di Arona mi
                                                collocò presso Don Luigi, suo nipote, il quale da
                                                poco erasi qui fissato.</p>
               <p>"Fu una vera fortuna per me: non potevo augurarmi un
                                                posto migliore. In confronto di quanto avevo provato
                                                mi pareva un paradiso.</p>
               <p>"Solo mi angustiava il pensiero di Rosilde.</p>
               <p>"Da principio ella mi scriveva spesso delle lunghe
                                                lettere, in cui parlava di me e del nostro
                                                paese.</p>
               <p>"Di sè, della sua condizione, - mai una parola.</p>
               <p>"Seppi da uno di Zugliano che tornava dall'Inghilterra
                                                che ella aveva là incontrato, che tutti parlavano
                                                bene di lei.....</p>
               <p>"Ma le sue lettere erano piene di malinconie.</p>
               <p>"Poi tutto ad un tratto cessarono.</p>
               <p>"Per molti mesi non ebbi più notizie di lei. Le feci
                                                scrivere da Don Luigi parecchie volte, non ebbi
                                                risposta.</p>
               <p>"Una sera, erano quasi tre anni che ci eravamo lasciate a
                                                Trieste, l'inserviente comunale mi venne a dire che
                                                mi recassi appena avessi potuto a Zugliano in casa
                                                di certo dottor de Emma, giunto colà in quei giorni,
                                                dove c'era una signora la quale desiderava
                                                parlarmi.</p>
               <p>"Ci andai l'indomani stesso: trovai presto la casa del
                                                signor de Emma di cui tutti facevano un gran
                                                parlare. E quale non fu la mia sorpresa appena
                                                entrato di trovarmi fra le braccia della mia Rosilde
                                                che piangeva, rideva e mi baciava tutt'insieme.</p>
               <p>"Ma, Vergine benedetta, com'era ridotta! Scarna, patita!
                                                bianca come una statua.</p>
               <p>"Mi disse che aveva fatto una gran malattia, che ora
                                                stava meglio e che i signori De Emma avevano voluto
                                                condurla con loro perchè potesse ristabilirsi.</p>
               <p>"Il dottor De Emma, lei lo conosce, aveva sposato
                                                un'inglese pochi mesi prima, Li conobbi tutte due,
                                                furono cortesi con me e m'invitarono a recarmi
                                                spesso da loro a trovar la sorella.</p>
               <p>"Ci andava tutte le settimane il giorno del mercato.</p>
               <p>"Rosilde era sempre infermiccia, anzi in capo a qualche
                                                mese mi parve che peggiorasse. Avrei giurato che
                                                avesse dei dispiaceri. Notai che la signora De Emma
                                                aveva cambiato con lei; era garbata, ma fredda e
                                                come diffidente. Anche il dottore era molto più
                                                riservato di prima.</p>
               <p>"Da Rosilde non si poteva cavar nulla, Soltanto si
                                                mostrava più impaziente di guarire, e di
                                                riacquistare le forze. Le quali pur troppo non
                                                venivano.</p>
               <p>"Mi diceva:</p>
               <p>" - Bisogna che mi aggiusti.</p>
               <p>"Ma non spiegava le sue intenzioni, quel che volesse
                                                fare, forse non lo sapeva nemmanco lei. Non parlava
                                                mai del suo mestiere.</p>
               <p>"Passò così l'inverno.</p>
               <p>"Una sera tardi, del mese d'aprile, io stavo poco bene ed
                                                ero già in letto: Don Luigi era fuori. Sento bussare
                                                alla porta di strada. Mi vesto, corro ad aprire. E
                                                trovo Rosilde in uno stato da far pietà che appena
                                                poteva reggersi in piedi. Aveva trovato uno del
                                                paese e s'era fatta accompagnar da lui.</p>
               <p>"Mi dice:</p>
               <p>" - Ti conterò poi; intanto dammi, se puoi, ricovero per
                                                questa notte.</p>
               <p>" - Ma che t'è accaduto? domando.</p>
               <p>" - Nulla!</p>
               <p>" - Che t'han fatto?</p>
               <p>" - Nulla, sono stanca.</p>
               <p>"La misi in letto: e ci rimase una settimana con una
                                                febbre spaventevole.</p>
               <p>"Dopo migliorò, e potè alzarsi. Era anche abbastanza
                                                serena di mente.</p>
               <p>"Ma non volle mai dire il perchè avesse lasciato così
                                                precipitosamente la casa De Emma. Tuttociò ch'io
                                                seppi da lei fu ch'ella non voleva essere di peso a
                                                quei signori, di cui però parlava di rado ma sempre
                                                con grande rispetto.</p>
               <p>"Una cosa mi fe' meraviglia.</p>
               <p>I signori De Emma non mandavano mai a chiedere di lei.
                                                Seppi però che il dottore s'informava indirettamente
                                                da gente del paese della sua salute.</p>
               <p>"Io però avevo subito capito che la causa di tutto era la
                                                signora e che il dottore era costretto a usar dei
                                                riguardi per non farle dispiacere.</p>
               <p>"Col progredire della buona stagione mia sorella si
                                                riebbe perfettamente.</p>
               <p>"Scomparvero affatto anche quelle infermità che aveva
                                                portato dall'Inghilterra. Ridiventò forte, bella
                                                come da molti anni non l'aveva più veduta.</p>
               <p>"Fiorivano le rose nell'orto e rifiorivano anche le sue
                                                guancie.</p>
               <p>"Povera ragazza, non aveva ancora vent'anni: era ben
                                                giusto che paresse giovane!</p>
               <p>"Nei momenti di buon umore era tutto il babbo; allegra,
                                                vispa, una vera faina.</p>
               <p>"Scorrazzava come lei ora per la montagna.</p>
               <p>"Soltanto qualche volta mi diceva:</p>
               <p>" - Oh se potessi restar sempre qui con te.</p>
               <p>"Io non sapevo risponderle, perchè malgrado le buone
                                                intenzioni del padrone, capivo che Rosilde non
                                                poteva dimorare a lungo in questa casa.</p>
               <p>"Il pensiero di dovermi separare nuovamente da lei mi
                                                accorava: si viveva così bene insieme: non potevo
                                                rassegnarmi a vederla riprender quel suo diabolico
                                                mestiere.</p>
               <p>"Ella non ne parlava mai: pure cosa avrebbe dovuto fare?
                                                la serva come me, essa allevata in tanta
                                                delicatezza?</p>
               <p>"Mulinavo dì e notte per aggiustarla in qualche modo. Ma,
                                                fra me e me, a lei non dicevo mai nulla.</p>
               <p>"E per circa tre mesi ella non pareva accorgersi dei miei
                                                fastidi, e non si dava punto pensiero dell'avvenire,
                                                proprio come nostro padre buon'anima.</p>
               <p>"Cantava tutto il dì come un passero, era una
                                                consolazione a sentirla, tanto che delle volte mi
                                                attaccava il suo buon umore e vergognandomi de' miei
                                                dubbi, dicevo fra me:</p>
               <p>" - La Provvidenza penserà lei alla povera Rosilde.</p>
               <p>"Non so perchè cambiò tutto ad un tratto.</p>
               <p>"Una mattina entro nella sua stanza e la trovo seduta
                                                sulla sponda del letto, col viso tutto sconvolto,
                                                pallida come un cadavere che piangeva
                                                dirottamente.</p>
               <p>"Gli feci mille domande, non mi disse altro se non che
                                                non si sentiva bene.</p>
               <p>"Poi, dopo il primo momento, si ricompose e fe' di tutto
                                                per dissipare le mie inquietudini. Mi assicurò che
                                                l'era passato, che stava bene, ma vedevo che non era
                                                vero. Per quanto si sforzasse, non riusciva a
                                                celarmi una grande tristezza che la opprimeva.</p>
               <p>"Per quattro giorni io la vidi abbuiarsi sempre più, - e
                                                al quinto scomparve senza dir nulla.</p>
               <p>"Eravamo alla metà d'agosto, al dì dell'Assunta.</p>
               <p>"Non venne al vespro in chiesa dove aveva promesso di
                                                raggiungermi.</p>
               <p>"Entrando in casa non la trovai più e m'accorsi ch'ella
                                                aveva portato con sè alcune delle sue vesti.</p>
               <p>"Ne chiesi ai vicini se nessuno l'aveva veduta: ma dopo
                                                molte ricerche notai che la porticina dell'orto era
                                                aperta: Rosilde era senza dubbio discesa nella valle
                                                per di là.</p>
               <p>"La cercammo dappertutto: andai io fino a Castelletto.
                                                Non potei venir in chiaro di nulla,</p>
               <p>"Don Luigi ne fu afflitto quanto me.</p>
               <p>"Non potemmo saper nulla più fino al marzo successivo,
                                                una domenica che capitò qui il signor De Emma a
                                                pregarmi di seguirlo fino ad un cascinale presso
                                                Zugliano. dove Rosilde era a letto malata
                                                gravemente.</p>
               <p>"Il dottor era un antico amico di Don Luigi e, dopo la
                                                partenza di Rosilde, veniva sovente a trovarlo.</p>
               <p>"Le avevo parlato tante volte di mia sorella, ma egli non
                                                mi aveva mai detto di sapere dove fosse.</p>
               <p>"Eppure io sono convinta che conosceva da parecchio tempo
                                                la sua dimora. E dev'essere stato lei a pregarlo di
                                                avvertirci.</p>
               <p>"La poveretta si vergognava di una disgrazia che l'era
                                                accaduta.</p>
               <p>"Andai col dottore e giunsi con lui a una catapecchia
                                                miserabile in mezzo alla campagna dove trovai la mia
                                                sventurata sorella disfatta in modo da far
                                                compassione alle pietre.</p>
               <p>"Aveva avuto un figlio il giorno prima, - ed era così mal
                                                ridotta dalla sua antica infermità al cuore, che
                                                l'era tornata con maggior forza, e dagli strapazzi
                                                d'ogni maniera sofferti che, come mi avvertì una
                                                vecchia che l'assisteva, correva serio pericolo.</p>
               <p>"Quando la povera cristiana mi vide vicino al suo letto
                                                mi buttò le braccia al collo e pianse per quasi
                                                un'ora di seguito.</p>
               <p>"Appena potè parlare, mi contò la sua triste storia,</p>
               <p>"Seppi allora che tutto il male veniva dal signor De
                                                Boni.</p>
               <p>"Questo poco di buono l'aveva incontrata a Zugliano, dove
                                                allora egli andava spesso a trovare suo padre.
                                                L'aveva inutilmente perseguitata in tutti i
                                                modi.</p>
               <p>"Le sue molestie avevano continuato anche quando ella era
                                                venuta a star qui con me; ed ella era per un pezzo
                                                riuscita a tenerlo al dovere.</p>
               <p>"Ma alla fine quel demonio era venuto a capo dei suoi
                                                infernali disegni e da sette mesi la torturava. Non
                                                so per quale malefizio colui aveva potuto imporsi
                                                alla volontà di mia sorella.</p>
               <p>"Mi narrò queste cose singhiozzando per il dolore e per
                                                la vergogna, e finì col supplicarmi di
                                                compatirla.</p>
               <p>"Si figuri un po': non potei far altro che piangere con
                                                lei.</p>
               <p>"Mi sedetti al suo capezzale, e per tre giorni e tre
                                                notti non staccai gli occhi da quel suo volto
                                                distrutto, pregando il Signore di non togliermela
                                                così presto.</p>
               <p>"Egli non ha voluto esaudirmi.</p>
               <p>"Io la vidi consumarsi come una candela.</p>
               <p>"La terza notte si riscosse da un grave letargo in cui
                                                era caduta, mi prese la mano con forza, mi chiese di
                                                Don Luigi e mi manifestò il desiderio di
                                                vederlo.</p>
               <p>"Il mio padrone era stato diverse volte a chieder
                                                notizie: ma il dottore non aveva mai permesso che
                                                egli entrasse nella camera di Rosilde.</p>
               <p>"Ella mi pregò allora con tanta insistenza che non ardii
                                                ricusarle questo suo forse ultimo desiderio e appena
                                                giorno salii di corsa fin quassù e indussi il curato
                                                a venire con me dalla morente.</p>
               <p>"Appressandosi alla cascina dove giaceva Rosilde
                                                intendemmo il suono di voci concitate.</p>
               <p>"Nella camera di Rosilde c'era il signor De Boni, ed
                                                entrando lo udii che diceva:</p>
               <p>" - Tu non vuoi darmele, ebbene le prenderò da me.</p>
               <p>"E aggiungeva due o tre bestemmie spaventevoli.</p>
               <p>"Pareva un furioso scappato dall'ospedale: metteva tutto
                                                sossopra, rovistando entro i mobili come per
                                                cercarvi qualcosa che molto gli premesse di
                                                avere.</p>
               <p>"E Rosilde invano cercava di distoglierlo dal suo
                                                violento proposito, e gridava e lo
                                                scongiurava.....</p>
               <p>"La Provvidenza ci aveva mandati in buon punto.</p>
               <p>"Al nostro arrivo Rosilde sorrise di gioia e arrovesciò
                                                il capo stanco sul guanciale ch'io credevo
                                                spirasse.</p>
               <p>"Ma ella ritornò in sè; e stese la mano a Don Luigi
                                                mormorando: grazie! siete venuto, siete buono!</p>
               <p>"Poi dopo qualche momento si volse a me e indicandomi il
                                                signor Angelo che si rodeva in un cantuccio d'essere
                                                stato sorpreso in così bestiale furore, mi disse con
                                                un filo di voce interrotto dal rantolo:</p>
               <p>" - Costui voleva togliermi delle carte che mi preme di
                                                mettere al sicuro. Prendi, sorella, eccoti la chiave
                                                di un cassetto che troverai in fondo all'armadio;
                                                aprilo e levane un involto che esso contiene.</p>
               <p>"Obbedii.</p>
               <p>"Rosilde soggiunse:</p>
               <p>" - Conservale con cura, esse sono la fortuna della mia
                                                creaturina. Suo padre, là il signor Angelo, sarebbe
                                                capace di rinnegarlo ed è bene che tu possa
                                                provargli all'occasione i suoi doveri. Bada Mansueta
                                                di non lasciartele uscire di mano.</p>
               <p>"Il signor De Boni mi guardava in guisa che pareva
                                                volesse mettere in pezzi me e le carte che tenevo in
                                                mano.</p>
               <p>"Se non ci fosse stato presente Don Luigi credo non
                                                l'avrei passata troppo liscia.</p>
               <p>"Ma colui è uomo che pensa sempre troppo bene ai casi
                                                suoi e sa sempre frenare il suo furore quando questo
                                                può essergli dannoso.</p>
               <p>"Vedendo che non c'era da farla franca, diè una crollata
                                                di spalle ed uscì sagramentando da far traballare la
                                                casa.</p>
               <p>"Con questa bella grazia egli piantò là quella povera
                                                martire che moriva per causa sua.</p>
               <p>"Essa non lo trattenne.</p>
               <p>"Quando fu uscito si rasserenò; trasse un lungo sospiro.
                                                E sorrise di nuovo.</p>
               <p>"Ci fe' segno di sedere vicino al letto: ci prese le mani
                                                e ci guardava con grande tenerezza. Non poteva
                                                parlare. Era alla fine de' suoi patimenti.</p>
               <p>"Di lì a poco sopraggiunse il dottore che fu
                                                spiacevolmente sorpreso di trovare colà don
                                                Luigi:</p>
               <p>"Ma Rosilde chinò leggermente la testa e sussurrò a fior
                                                di labbra: - son io.....</p>
               <p>"Poi nessuno parlò più.</p>
               <p>"L'agonia era cominciata....."</p>
            </quote>
            <p>Mentre Mansueta raccontava io aveva tenuto macchinalmente gli
                                        occhi fissi sul ritratto di Rosilde; e, man mano che la
                                        triste storia progrediva, quel volto bianco pareva animarsi
                                        sotto il mio sguardo: il sangue rifluiva nelle venuzze
                                        azzurre della fronte, le tempia pulsavano sotto l'impeto
                                        della passione, le pupille inquiete gittavano un'occhiata
                                        paurosa dietro le spalle, la vita esile affievolita
                                        abbrividiva; le labbra lasciavano fuggire un grido, un
                                        sospiro...</p>
            <p>Egli è che non v'ha nulla di più vero, di più logico che il
                                        dolore, e non v'ha cemento d'anime più possente ed efficace
                                        di quello. Perciò l'arte chiede ad esso così soventi le sue
                                        ispirazioni, perciò gli deve le sue più forti creazioni.</p>
            <p>Se mi avessero narrata una vita venturosa, di gioie, di successi,
                                        quella creatura sarebbe rimasta un'estranea, una bella
                                        ignota. Invece mi si era detto: ella ha patito, ha pianto, -
                                        ebbene eravamo conoscenze vecchie.</p>
            <p>Un uomo felice diventa decrepito centenario; è dimenticato prima
                                        che morto.</p>
            <p>Un altro disgraziato muore giovane: il suo ricordo sopravvive
                                        spesso dei secoli.</p>
            <p>Chi pensa a Matusalem, chi non ha pianto Abele?</p>
            <p>Dicevano i Greci: - chi muore giovane è caro agli Dei.</p>
            <p>Certo egli è carissimo agli uomini.</p>
            <p>Quella giovane donna era scomparsa da vent'anni. Ebbene la sua
                                        figura spiccava ancora vivissima sullo sfondo del piccolo
                                        mondo ch'ella aveva attraversato: tutte le figure del dramma
                                        misterioso che andavo svolgendo da due mesi erano
                                        rischiarate dallo strascico luminoso di quegli occhi
                                        malinconici.</p>
            <p>Senza volerlo, fin dal primo giorno della mia dimora al
                                        Presbiterio, fin da quel primo colloquio con Aminta nel
                                        giardino, io cercavo lei attraverso i meandri delle vicende
                                        confidatemi. Finalmente la sua immagine m'era apparsa e mi
                                        s'imprimeva nella mente e mi riempiva l'animo di una
                                        lugubre, di una penosa amarezza.</p>
            <p>Quel giorno cercai tutti i modi di distrarmi: e non potevano a
                                        tal uopo giovarmi i discorsi di Mansueta.</p>
            <p>Scrissi prima di sera un mucchio considerevole di lettere;
                                        scrissi a della gente che sicuramente non ha mai potuto
                                        indovinare il vero motivo di quel mio insolito zelo
                                        epistolare.</p>
            <p>Poi dopo cena fui felice d'aver qualcosa da ingannare la
                                        solitudine.</p>
            <p>Uscii per ispedire la mia corrispondenza.</p>
            <p>Aveva smesso di piovere, ma saliva dalla valle un alito denso,
                                        tepido di umidità. Una rossiccia aureola cingeva la punta
                                        accesa del mio sigaro.</p>
            <p>Il procaccio della posta era già a letto, e per quanto picchiassi
                                        non venni a capo di svegliarlo.</p>
            <p>Stavo per tornare indietro quando la voce del signor Bazzetta si
                                        fe' sentire dall'uscio socchiuso della vicina farmacia.</p>
            <p>- Se avete lettere datele a me; le mie donne le consegneranno a
                                        Menico domattina prima che egli parta per Zugliano.</p>
            <p>Accettai ringraziando e cercai le lettere per consegnarle. Ma lo
                                        speziale sclamò:</p>
            <p>- Per bacco favorisca dentro, al caldo, oh diamine!</p>
            <p>E uscito fuori, mi prese il braccio e mi tirò nella bottega, anzi
                                        nel piccolo camerino dov'ero stato la prima volta. Mi fe'
                                        sedere e volle assolutamente che io assaggiassi ancora di
                                        quel tal suo vinettino.</p>
            <p>Uscì e tornò colle bottiglie e si diede a giocar di
                                        cavaturaccioli, prima che io avessi avuto tempo di aprir
                                        bocca sempre ripetendo ufficiosamente fra i denti:</p>
            <p>- Cospetto, cospetto, due ditini, due ditini.</p>
            <p>Versò, poi disse:</p>
            <p>- Già voi non sapete cosa fare del mio vino e delle mie
                                        storie.</p>
            <p>Non risposi, egli continuò:</p>
            <p>- Eppure avrei creduto, doveste essere curioso di conoscere la
                                        storia di certi nostri amici. Suppongo ch'essi non v'avranno
                                        detto nulla. La storia dell'abatino è interessante.....</p>
            <p>- So, so... interruppi infastidito.</p>
            <p>- Che sapete? mi chiese con un sorriso d'incredulità,</p>
            <p>- Eh! sclamai, che grande secreto!</p>
            <p>- Dite quel che sapete; ho paura che occorrano delle
                                        rettifiche.</p>
            <p>- Diamine chi non sa che il signor De Boni è...</p>
            <p>- È che cosa?</p>
            <p>- Il padre...</p>
            <p>-.....putativo, aggiunse subito lo speziale col tono</p>
            <p>più dolce della sua vocina insinuante.</p>
            <p>Fè una smorfia, ammiccò cogli occhi e ripetè sempre più
                                        piano;</p>
            <p>- <emph>Putativo... pu... ta... ti... vo. Eh!!</emph>
            </p>
            <p>L'ultima esclamazione voleva dire: - vedete che questo speziale
                                        può ancora insegnarvi qualcosa, signor presuntuoso?</p>
            <p>- Come?</p>
            <p>- Per sapere il come bisogna riprendere quella tal storiellina
                                        proprio al punto dove l'abbiamo interrotta due mesi sono. È
                                        lunghettina. Vi avviso, volete sentirla? per me eccomi qua,
                                        - un bicchierino, - fumate vi prego, volete un fiammifero?
                                        ecco.</p>
            <quote>
               <p>"Dicevamo che il signor De Emma aveva con sè due giovani
                                                donne: - una, sua moglie, - l'altra, italiana,
                                                vezzosissima, i cui rapporti colla famiglia
                                                rimanevano ignoti... allora... poi trapelò... Il
                                                timore di sentirmi ripetere ciò che avevo inteso di
                                                Mansueta mi spinse a tentennare il capo con
                                                impazienza,</p>
               <p>- Sapete che era una ballerina, ricondotta in Italia dal
                                                dottore per guarirla dicono di una piccola
                                                malattia... sì... che rimase in sua casa alcuni mesi
                                                per... anche questo?... ma i motivi per cui ella
                                                lasciò i suoi ospiti li conoscete, no? Fu per la
                                                gelosia invincibile della signora... la quale non
                                                aveva poi tutti i torti d'inquietarsi.</p>
               <p>"Ma diciamo le cose per ordine. Il signor Angelo conobbe
                                                dunque la signorina per le cure che questa prestava
                                                a suo padre, se ne invaghì, ma per allora le sue
                                                maniere buone non incontrarono grazie agli occhi
                                                della Tersicore... i quali pur erano assorti
                                                altrove.....</p>
               <p>"Alcuni mesi dopo, in seguito a una burrasca violenta, la
                                                signorina Rosilde abbandonò la casa De Emma e si
                                                rifugiò qui presso sua sorella Mansueta.</p>
               <p>"Anche qui il signor Angelo l'incontrò qualche volta per
                                                istrada, e, naturalmente ostinato come è, egli
                                                insistè per ottenere il favore della silfide... che
                                                però era già staggito. Il povero De Boni arrivava
                                                sempre fuori tempo; ed anche allora dovette
                                                forbirsene i baffi".</p>
            </quote>
            <p>M'ero studiato di mostrarmi indifferente al racconto e di
                                        ascoltarlo con quell'aria di profonda indifferenza che non
                                        accetta e non rifiuta.</p>
            <p>Ma egli era riuscito a cattivarsi la mia attenzione. E a questo
                                        punto non potei trattenermi dal chiedere:</p>
            <p>- E il preferito chi era?</p>
            <p>- Chi era? rispose con un ghigno malizioso guardando al soffitto
                                        coll'apatia simulata di una pretesa superiorità: - chi era?
                                        qui sta il punto.</p>
            <p>Dichiaro che nel signor Bazzetta c'era la stoffa di
                                        romanziere.</p>
            <p>Conosceva e praticava per istinto tutti gli artifizi della
                                        narrazione.</p>
            <p>Egli proseguì:</p>
            <quote>
               <p>- Una sera ero di guardia nella farmacia a Zugliano e
                                                discorrevo col dottor De Emma; capita una
                                                vecchierella a spedire una ricetta rilasciata da una
                                                empirica, notissima in quei dintorni, per le sue
                                                cure d'ogni specie. La cosa era tutt'altro che
                                                regolare, ma allora non si andava tanto per il
                                                sottile e la <emph>medichessa</emph> aveva clientela
                                                troppo numerosa per poterle impunemente mancare di
                                                riguardo. Per espressa volontà del nostro principale
                                                noi si spedivano con qualche cautela le sue
                                                ordinazioni.</p>
               <p>"Questa volta però mi parve che le dosi fossero eccessive
                                                e guardando meglio lo sgorbio della maliarda mi
                                                accorsi che le cifre erano state alterate.</p>
               <p>"Sospettai tosto di un qualche disegno delittuoso. Quei
                                                medicinali potevano servire a certo effetto, che il
                                                codice penale, tenero del biblico <foreign xml:lang="la">moltiplicamini</foreign> più che
                                                della galanteria, ha avuto la crudeltà di
                                                proibire.</p>
               <p>"Entrai nel salotto e mostrai senza dir nulla la
                                                cartolina al dottor De Emma: egli trasalì e mi
                                                avvidi che divideva il mio parere.</p>
               <p>" - La mando a spasso.....</p>
               <p>"E mi avviai per eseguire il proposito.</p>
               <p>"Il dottore mi trattenne.</p>
               <p>" - Datele un qualcosa d'innocuo: bisogna andar a fondo
                                                di questa faccenda; forse arriveremo in tempo di
                                                evitar una grossa disgrazia.</p>
               <p>"Obbedii, e quando tornai nel salotto non ci trovai più
                                                il dottore. Era uscito per la porticina del
                                                cortile.</p>
               <p>"Pensai ch'egli avesse tenuto dietro alla vecchierella, e
                                                mi domandai se anch'io non farei bene di
                                                imitarlo.</p>
               <p>"Capirete, nella nostra professione, un po' di polizia
                                                non nuoce.</p>
               <p>"Lasciai la serva del principale a guardar la farmacia e
                                                via di corsa.</p>
               <p>"Non durai fatica a raggiungerli.</p>
               <p>"C'era una luna splendida; la donniciuola trotterellava a
                                                stento contro il muro rischiarato: il dottore la
                                                seguiva nell'ombra dall'altra parte della
                                                strada.</p>
               <p>"Io dietro a loro, a una quindicina di passi.</p>
               <p>"Attraversammo la città quant'è larga: la vecchia infilò
                                                il ponte della Gora, entrò nel sobborgo, svoltò in
                                                una viottola, a destra, che sbuca nei prati del
                                                castello, poi rasentò la lunga fila di catapecchie
                                                dove abitano lavandaie e finalmente si arrestò
                                                davanti a una piccola e lurida casupola a un solo
                                                piano.</p>
               <p>"La facciata volta a settentrione rimaneva nell'ombra
                                                meno un piccolo finestrello all'altezza di un uomo,
                                                dai vetri quasi tutti fessi e rattoppati di carta
                                                bianca ma illuminata internamente.</p>
               <p>"La vecchierella bussò leggermente all'uscio che fu
                                                subito aperto e si rinchiuse dietro a lei.</p>
               <p>"Il dottore s'era fermato ed anch'io.</p>
               <p>"Egli esitò qualche minuto poi lo vidi attraversare la
                                                strada ed accostarsi alla casa, si pose sotto la
                                                finestra e stette in ascolto.</p>
               <p>"Dopo un quarto d'ora si riscosse come avesse preso una
                                                ardita risoluzione, si appressò alla porta, e
                                                picchiò colle nocche delle dita.</p>
               <p>"Questa volta indugiarono nell'aprire.</p>
               <p>"Finalmente il finestrello si rabbuiò e quasi subito nel
                                                vano dell'uscio socchiuso apparve la vecchierella da
                                                noi seguita che teneva un lume in mano.</p>
               <p>"Il dottore scambiò con lei alcune parole che non
                                                intesi.</p>
               <p>"La donna parve perplessa, lo guardava intimidita.</p>
               <p>"Ma, dopo qualche minuto, si tirò in disparte e lasciò
                                                passare il dottore.</p>
               <p>"La porta fu di nuovo chiusa a giro di chiave.</p>
               <p>"Allora venne la mia volta di appressarmi al finestrello:
                                                già ero venuto per qualche cosa...... -</p>
            </quote>
            <p>Il signor Bazzetta mi guardò come per assicurarsi che io non
                                        avevo obbiezioni da fare contro l'assoluta convenienza del
                                        suo contegno, pronto, se mai, a confutarlo con un'intera
                                        batteria di argomenti.</p>
            <p>Io non battei palpebra.</p>
            <p>Egli proseguì:</p>
            <quote>
               <p>" - Mi trovavo dalla stessa parte della casa nell'ombra.
                                                Avanzai piano pianino rasente il muro e venni ad
                                                appostarmi.</p>
               <p>"La posizione era sicurissima. Impossibile addirittura
                                                l'essere sorpreso. Rimpetto, il muro liscio ed alto
                                                della canonica di S. Eustachio. Dalla parte
                                                dond'eravamo venuti la strada correva diritta per un
                                                lunghissimo tratto senza risvolte e senza traverse:
                                                per dippiù era selciato a pietre tanto grosse ed
                                                ineguali che si sarebbe inteso un passo lontano un
                                                mezzo miglio. In fondo c'erano degli orti a
                                                quell'ora deserti. Non potevo essere veduto che
                                                dalla casa che stavo osservando. Ma pienamente
                                                tranquillo per tutto il rimanente io ero libero di
                                                concentrare sovr'essa tutta la mia attenzione. Al
                                                minimo segno era presto fatto: due passi più in là
                                                svoltavo la cantonata e mi perdevo fra la siepi di
                                                sambuco dell'ortaglie.</p>
               <p>"Il lume era ritornato nella camera, ne vedevo il suo
                                                rossiccio riflesso nella strada. Tesi l'orecchio. Il
                                                dottore era entrato in quella camera che doveva
                                                essere la cucina del povero appartamento. La
                                                finestra stava socchiusa per la grande caldura.
                                                S'era in agosto poco dopo la metà: una frasca del
                                                ferragosto erigeva ancora il suo ispido pennacchio
                                                di pino sopra una costruzione poco lontano.</p>
               <p>"Distinguevo la voce del dottore, sebbene capissi poco
                                                quel che diceva. Parlava in tuono di garbato
                                                rimprovero, interrompendosi frequentemente.
                                                Nell'intervallo udivo un singhiozzo sommesso, poi
                                                una sottile, una delicata vocina da donna. Era certo
                                                l'incognita dei miei sospetti.</p>
               <p>" Ebbi... come si fa a non avere la tentazione di guardar
                                                dentro? una di quelle tentazioni a cui non si
                                                resiste. Una sola occhiata basterebbe. Mi appiatto
                                                contro il muro, mi rizzo sulla punta degli
                                                stivaletti, mi aggrappo al davanzale di pietra e
                                                caccio la mia fronte fra due vasi, uno di basilico,
                                                e l'altro di reseda, profumi di tutta quella
                                                miserabile strada.</p>
               <p>"E guardo e vedo la signorina Rosilde che aveva visto
                                                spesso quando abitava dai De Emma.....</p>
               <p>"Un baleno e compresi tutta la premura del dottore, il
                                                suo sgomento.</p>
               <p>"Cercavo il bandolo di un segreto, ne scoprivo due, anzi
                                                tre... almeno mi parve.</p>
               <p>Il dottore teneva una mano di lei nelle proprie: ella
                                                accasciata, col viso basso, chino sulla spalla
                                                sinistra, tutto inzuppato di lagrime, - una
                                                addolorata.... vergine prima del... dopo del...
                                                ecc., come dice il catechismo. Non pensava a ritirar
                                                le sue mani.</p>
               <p>"Il signor De Emma non la sgridava più; sembrava
                                                commosso, dovette farle coraggio.</p>
               <p>"Eh? che ne dite?"</p>
               <p>Io non avevo nulla da dire.</p>
               <p>" - E ritenete queste tre circostanze, riprese lo
                                                speziale; ritenete che allora il signor De Boni
                                                dimorava ancora a Zugliano col padre, e che la
                                                signorina era stata quattro mesi qui, e, come seppi
                                                dopo, non era ritornata in città che da un paio di
                                                giorni, e finalmente che la loro relazione cominciò
                                                dopo quella sera. E pensare che poi gli han dato il
                                                bastone bello e fiorito. Bel san Giuseppe davvero!
                                                senza neanche la formalità dello Spirito Santo, ah!
                                                ah!"</p>
               <p>Come rideva lo speziale; come si mostrava maligno!</p>
            </quote>
            <p>- Però ho poi mangiato quella tal foglia! ma tardi, tardi
                                        assai.... Ma vi annoio?" Accennai di no nel modo meno aperto
                                        che io potessi.</p>
            <p>- Ma sentite, ora viene il meglio della storiella. Il signor De
                                        Boni.... to' eccolo".</p>
            <p>L'uscio della farmacia sbattè con rumore. Il sindaco entrò nel
                                        salottino e, nel vedermi, non potè dissimulare il suo
                                        malcontento.</p>
            <p>Ma io non tardai a levargli la soggezione.</p>
            <p>Mi alzai e presi congedo dal Bazzetta.</p>
         </div>
         <div type="chapter" xml:id="IT010024" n="24">
            <head>XXIV.</head>
            <p>Uscito nella via mi fermai per accendere il sigaro: e, senza
                                        volerlo, intesi che il sindaco parlava di me chiamandomi "lo
                                        scarabocchino".</p>
            <p>Non era un'ingiuria tanto atroce ch'io potessi aver diritto di
                                        offendermi.</p>
            <p>Eppoi non ci tenevo punto alla stima del sindaco: e non ero
                                        curioso di sapere ciò che diceva di me.</p>
            <p>Mi disponevo ad andarmene, quando mi accorsi che qualcuno mi
                                        spiava dalla porta socchiusa della bottega.</p>
            <p>Era il signor Bazzetta il quale certamente veniva ad accertarsi
                                        se ero già abbastanza lontano da poter sparlare di me.</p>
            <p>Non potei trattenermi dal dirgli ad alta voce:</p>
            <p>- Oh bravo! Se voleste aver la bontà di farmi un po' di lume, ve
                                        ne sarei obbligato. Io adoro la polizia.... urbana, l'unica
                                        che manchi a Sulzena.</p>
            <p>Comprese la doppia allusione ch'io volli far al suo racconto di
                                        poco prima e alla sconvenienza di quell'ultimo atto, perchè
                                        rispose:</p>
            <p>- Anch'io una volta, - ora non ci penso più. Aspettate vengo
                                        colla lucerna.</p>
            <p>Uscì poco dopo e volle rimanere a rischiararmi la strada finchè
                                        io non ebbi svoltato verso la chiesa.</p>
            <p>Mi volsi parecchie volte ed osservai che man mano svaniva sul suo
                                        musettino il sorriso di riguardosa premura con cui mi aveva
                                        augurato la buona notte.</p>
            <p>Don Luigi era arrivato da Novara.</p>
            <p>Era tanto soprappensiero quando entrai, che non si mosse.</p>
            <p>Aveva fatto l'ultimo tratto di strada a piedi con quella
                                        belletta; era stanco, infangato, - ma s'era fisso di
                                        aspettarmi.</p>
            <p>Indovinai che il buon prete aveva d'uopo di uno sfogo.</p>
            <p>Gli parlai di Aminta, supponendo che la separazione da lui fosse
                                        il motivo della sua afflizione.</p>
            <p>Mi disse che l'aveva lasciato felicissimo della sua nuova
                                        condizione.</p>
            <p>Poi ad un tratto mi domandò:</p>
            <p>- Credete, caro Emilio, che abbiamo fatto il suo bene?</p>
            <p>Risposi che non si poteva dubitarne.</p>
            <p>- Ebbene, guardate, soggiunse dondolando tristamente il capo più
                                        curvo del solito, guardate, c'è chi ne dubita,</p>
            <p>- Oh, qualche ignorante.</p>
            <p>- No, sono persone savie e prudenti, ma mal prevenute.</p>
            <p>Quel giorno a Novara era stato a visitare il Vicario, il quale,
                                        come sapesse lo scopo della sua gita, prima quasi che
                                        aprisse bocca, gli aveva parlato di Aminta soggiungendo che
                                        era costretto di esternargli il suo biasimo per avere
                                        stornato quel ragazzo dalla carriera ecclesiastica. Poi,
                                        senza lasciargli dire una parola a propria discolpa, aveva
                                        soggiunto che la cosa farebbe scandalo, molto scandalo; era
                                        vero il fatto sì o no? Non poteva negarlo; dunque non ci era
                                        altro da dire, - egli non sapeva davvero come pretendesse
                                        giustificarsi, - che nome darebbe a un capitano che facesse
                                        disertare i soldati; e pensare che lei, un sacerdote.....
                                        brutto esempio.... pessimo esempio!....</p>
            <p>- Ma, esclamai io, chi può averlo informato? Don Luigi si strinse
                                        nelle spalle: diamine, era facile indovinarlo.</p>
            <p>- E che avete risposto? chiesi.</p>
            <p>- Nulla; sono uscito di là che mi girava la testa. Però dicano
                                        quel che vogliono; il ragazzo sta bene dov'è e ci
                                        resterà.</p>
            <p>- Ma possono darvi dei fastidi per questo?</p>
            <p>- Non so; faranno quel che vorranno.</p>
            <p>E il buon prete si curvò in aria di rassegnazione.</p>
            <p>Quella notte stentai a prender sonno: il racconto di Mansueta,
                                        quello dello speziale, le confidenze di don Luigi mi
                                        giravano per il capo come le aste di un arcolaio; pensavo a
                                        Rosilde, al dottor De Emma; costui mi stizziva; mi pentivo
                                        di avergli accordata la mia simpatia. Anzi d'essermela
                                        lasciata scroccare. Non era egli causa di tutte le disgrazie
                                        dei miei amici?</p>
            <p>Mi pareva evidente.</p>
            <p>Sicuro era lui che aveva abusato della solitudine di Rosilde,
                                        della dappocaggine del De Boni, della credula bontà di Don
                                        Luigi. Questo era il peggio; compromettere un onest'uomo,
                                        esporlo a delle persecuzioni tormentose, implacabili. In fin
                                        dei conti facesse la penitenza chi aveva peccato!</p>
            <p>Il suo contegno riguardo ad Aminta mi indignava! Perchè ricusava
                                        egli il suo appoggio al figlio di Rosilde? Per riguardo alla
                                        moglie? Magra scusa quando altri, quando un innocente, per
                                        riparare al suo abbandono, mettono a repentaglio tutta
                                        l'esistenza. Crudele egoismo!</p>
            <p>La requisitoria era compiuta e la condanna non si faceva troppo
                                        aspettare.</p>
            <p>La mattina seguente accadde a Baccio cosa tanto straordinaria che
                                        egli, per la prima volta in trenta anni di esercizio, si
                                        lasciò precedere nel suonare il mezzodì dal sacrestano di
                                        Sumasco, noto per la sua negligenza. E c'è di peggio.</p>
            <p>Egli piombò nello studio del curato tenendo in mano, per
                                        distrazione, il <emph>raggio</emph> d'oro delle grandi
                                        solennità.</p>
            <p>Mansueta gli corse dietro, don Luigi si avanzò rapidamente ad
                                        incontrarlo, ma entrambi dimenticarono tosto la stranezza
                                        del suo contegno perchè egli balbettò:</p>
            <p>- Il sindaco la vuole in sacristia.</p>
            <p>Incredibili parole che, per l'affanno, non potè ripetere.</p>
            <p>Don Luigi era già uscito per corrispondere alla richiesta del
                                        sindaco, che il pover'uomo era ancora sbalordito ritto in
                                        mezzo alla camera,</p>
            <p>Il signor Angelo non era certo venuto con delle buone
                                        intenzioni.</p>
            <p>Il colloquio fu breve, non durò più d'un quarto d'ora, che però
                                        alla nostra ansietà sembrò interminabile.</p>
            <p>Nessuno assistè. Il linguaggio del sindaco deve essere stato
                                        violento al solito: uscito dalla sacristia, sul sagrato si
                                        volse indietro e disse:</p>
            <p>- Pensateci dunque: fra tre giorni o mi date quelle carte o
                                        preparatevi a ciò che vi ho detto.</p>
            <p>Don Luigi, pallidissimo, rispose:</p>
            <p>- Sarà quel che Dio vorrà.</p>
            <p>Non capivo la minaccia del sindaco, e il curato non mi fe' quel
                                        giorno alcuna confidenza.</p>
            <p>Si ritirò nella sua camera e non ne uscì per tutta la
                                        giornata.</p>
            <p>Mansueta, sollecita della salute del padrone, si recava sovente
                                        in punta di piedi a spiare dal buco della serratura, ed ogni
                                        volta tornava tentennando dolorosamente il capo.</p>
            <p>Don Luigi passò tutte quelle ore ginocchioni pregando.</p>
            <p>I dì seguenti il sindaco passò e ripassò più volte davanti al
                                        presbiterio coll'aria provocante di un creditore
                                        inesorabile. Le sue occhiate, volta a volta beffarde e
                                        furiose, causarono una quantità di disordini.</p>
            <p>Mansueta lasciò due volte struggersi la cena sul fuoco. Il solo
                                        appressare del noto passo la metteva in convulsione.</p>
            <p>E la non poteva sapere qual nuovo genere di tortura colui avesse
                                        potuto trovare, ma capiva che doveva essere formidabile dal
                                        contegno di Don Luigi, che da quel colloquio in poi non
                                        aveva più ricuperato la sua calma e anzi diventava sempre
                                        più inquieto e sofferente.</p>
            <p>Pertanto io cominciavo a trovarmi a disagio.</p>
            <p>Ero rimasto per riguardo a Don Luigi, e avrei voluto davvero
                                        essergli utile in quel frangente di cui mi era ignota la
                                        gravità. Ma la sua afflizione non pareva di quelle che si
                                        alleviano colle parole.</p>
            <p>Il curato si manteneva stavolta chiuso con me come con tutti; noi
                                        ci vedevamo appena all'ora solita e si capiva che malgrado
                                        tutti gli sforzi egli non riusciva a dominare la cura
                                        segreta dell'animo.</p>
            <p>Non volevo, al postutto, dargli soggezione.</p>
         </div>
         <div type="chapter" xml:id="IT010025" n="25">
            <head>XXV.</head>
            <p>Erano le riflessioni ch'io facevo fra me tornando dalla Testa
                                        Grigia dove avevo voluto arrampicarmi un'ultima volta. E la
                                        conclusione fu ch'io avrei quella stessa sera chiesto
                                        congedo per l'indomani.</p>
            <p>La serietà di questo proponimento mi fe' naturalmente rallentare
                                        il passo. Una singolare tenerezza mi legava a quei luoghi.
                                        Le poche settimane colà passate rappresentavano per me un
                                        lungo e notevole periodo della mia vita.</p>
            <p>Un villaggio è spesso un piccolo mondo che spicca sopra un
                                        orizzonte immenso: quivi gli umili casi quotidiani hanno
                                        sempre per scena l'ampia campagna, il cielo infinito.</p>
            <p>Il terreno era umido per un primo nevischio caduto il giorno
                                        prima: avanguardia delle grosse nevi che per allora stavano
                                        attendate sulle cime del Sempione. Aveva fatto una splendida
                                        giornata, di quelle limpide che reca il vento dalla
                                        montagna. L'aria, fredduccia, ma in compenso tersa,
                                        trasparente, quasi sopprimeva le distanze.</p>
            <p>Ero ancora lontano un quattro miglia da Sulzena e avrei detto di
                                        arrivarci in un salto.</p>
            <p>Giravo la gola di Fontanile e vedevo il villaggio rimpetto, un
                                        po' sotto a me, indorato dai raggi del sole che cadeva.
                                        Distinguevo i più minuti particolari, le siepi, le finestre,
                                        coi pannilini stesi, le pietre, le spire del fumo che usciva
                                        dai bassi comignoli.</p>
            <p>È delizioso spettacolo questo di poter in una occhiata riassumere
                                        la vita di un intero paese; da un sentimento di potenza,
                                        quasi di superiorità; pare di poter disporre di quel
                                        gruzzolo di vite come si fa di un alveare.</p>
            <p>Istintivamente mi ero seduto e guardavo.</p>
            <p>Ad un tratto un altro particolare attrasse la mia attenzione.</p>
            <p>Da quella parte il terreno degli orti di Sulzena si divalla
                                        rapidamente tracciando una leggera concavità, il cui terreno
                                        sassoso e scheggiato, è qua e là rivestito da radi cespugli
                                        di ginepro.</p>
            <p>Notai che dei massi staccandosi a certi intervalli saltellavano
                                        giù a precipizio per quella scesa e balzavano nel torrente
                                        sottoposto.</p>
            <p>Osservando meglio potei scoprire la causa di questo franare poco
                                        naturale nella sua continuità; era una persona, un uomo in
                                        abito scuro che di quando in quando spiccatosi da un
                                        cespuglio si lanciava ad afferrare quello più vicino che gli
                                        soprastava. Così a salti e sforzi intermittenti saliva verso
                                        il villaggio.</p>
            <p>Chi poteva essere costui che preferiva alla strada comoda che
                                        sale dalla parte di ponente, questo sentiero da scoiattoli?
                                        Due sole ipotesi possibili, - uno cui preme non farsi
                                        scorgere, - oppure un matto come me che abborre le strade
                                        battute e ama meglio fiaccarsi il collo che seguir gli
                                        altri.</p>
            <p>Questa seconda supposizione era la più probabile.</p>
            <p>La simpatia, ispiratami da questa somiglianza di gusti, mi vinse
                                        e indugiavo guardando il curioso lavorio di quello
                                        sconosciuto, - finchè un'ora dopo lo vidi sparire fra due
                                        siepi spostando l'ultimo rovinìo di pietre che celebrò
                                        distesamente il suo trionfo.</p>
            <p>Allora anch'io mi mossi.</p>
            <p>Cominciava ad imbrunire.</p>
            <p>I colori del paesaggio erano spariti: il quadro acquistava il
                                        grandioso indefinito del bozzetto. Sparivano nell'ombre i
                                        lineamenti e restavano ingrandite le linee. Le forme di quel
                                        poema di terra e di cielo lasciavano a nudo il concetto. Il
                                        quale esprimeva una cupa tristezza,</p>
            <p>Il profilo del villaggio si disegnava debolmente sul fondo
                                        bianchiccio del monte: ai due capi opposti il presbiterio e
                                        la casa del sindaco: il primo, a spigoli retti semplici,
                                        smussati agli angoli da gruppi di piante: ritto in mezzo
                                        l'esile campanile tendente al cielo; - l'altra tutta a
                                        sporgenze, a denti come una immagine di un accattabrighe. Si
                                        sarebbe detto che quei due edifizi recassero impietrita la
                                        storia del lungo dissidio fra i loro abitatori.</p>
            <p>E la fantasmagoria acquistava man mano efficacia: altre figure
                                        venivano ad aggiungersi alle prime.</p>
            <p>In mezzo alle due case dominatrici un po' indietro la specola
                                        quadrata dello speziale come un curioso che coi debiti
                                        riguardi osserva due litiganti che stanno per venire alle
                                        prese.</p>
            <p>Una quarta casupola si levava sopra la linea media del villaggio;
                                        imboscata fra due noci giganti che le sorgevano ai due lati:
                                        dopo lunghi calcoli, conchiusi che fosse l'abituro di Beppe,
                                        smilzo, gramo.</p>
            <p>Era notte chiusa. Affrettai il passo; facevo d'indovinare le
                                        pietre meno aguzze per posarvi il piede, incespicavo
                                        sovente. Qualche volta cadevo; una volta percossi colla
                                        fronte una delle croci disposte lungo il sentiero a ricordo
                                        di una sciagura. Non so perchè avevo quasi paura come quando
                                        ero bambino; involontariamente pensavo ai viottoli vivaci
                                        della mia Milano, ai crocchi gioviali dell'osteria del
                                                <emph>Gallo</emph>.</p>
            <p>Malgrado le difficoltà camminavo lesto, vo a saltelloni, a
                                        sdruccioloni, e mi avvicinavo rapidamente a Sulzena.</p>
            <p>Sbuco sotto la casa del Sindaco; sento la sua voce aspra,
                                        collerica nel tinello che strapazza la fantesca. Tiro
                                        dritto, infilo la strada del villaggio.</p>
            <p>Una figura nera viene alla mia volta; poi si ferma e torna
                                        indietro. Io proseguo: lo sconosciuto mi precede un tiro di
                                        pietra; e ad un tratto sparisce non so dove.</p>
            <p>Poco più in là passo innanzi alla casa della povera Gina.</p>
            <p>È la seconda volta che in una sola sera penso a lei.</p>
            <p>L'immagine di quella disgraziata mi s'affaccia al primo mio
                                        giungere in Sulzena ed ora, alla vigilia della partenza, non
                                        potevo allontanarla dalla mente.</p>
            <p>Avvicinandomi al presbiterio incontro Baccio che mi passa accanto
                                        frettoloso senza vedermi.</p>
            <p>Entrando nel cortiletto mi sgomenta un po' il trovarvi il cavallo
                                        del dottor De Emma.</p>
            <p>Fosse malato don Luigi?</p>
            <p>Mansueta si affrettò a rassicurarmi. Il dottore è venuto da sè
                                        per affari; da un'ora è chiuso col curato nello studio.</p>
            <p>Salgo ad aspettare la cena nella mia camera: la finestra verso
                                        strada è aperta.</p>
            <p>Nel villaggio è buio; un filo di luce che esce dal nostro portone
                                        taglia a mezzo la piazzetta del sagrato.</p>
            <p>Nel cortile scalpita la cavalcatura del signor de Emma: s'ode
                                        qualche belato fioco come venisse di sotterra.</p>
            <p>Il colloquio nello studio si prolunga.</p>
            <p>Un passo s'avvicina. È Baccio che torna. Don Luigi e il dottore
                                        gli vengono incontro a' piè della scala. Sento il sacrestano
                                        che dice:</p>
            <p>- In casa non c'è.</p>
            <p>Poi entra; la porta dello studio si chiude di nuovo. Nessuno si
                                        ricorda di me.</p>
            <p>Accendo un lume, prendo un libro.</p>
            <p>Mentre sto per chiudere la finestra, un lontano rumore mi
                                        colpisce. Parmi d'aver inteso un grido, un altro; poi
                                        silenzio. Che succede all'altro capo dell'abitato? Segue un
                                        confuso vocìo. Passano alcuni minuti di quiete profonda, -
                                        un cane abbaia e mugola.</p>
            <p>Due contadini si avvicinano a passo a passo.</p>
            <p>Parlano fra loro a monosillabi, sembrano commossi,
                                        spaventati.</p>
            <p>Uno dice:</p>
            <p>- Tu hai visto.</p>
            <p>L'altro risponde:</p>
            <p>- Che! E tu?</p>
            <p>- Neppure.</p>
            <p>- Che si dice?</p>
            <p>- Che l'hanno ammazzato.</p>
            <p>- Che sia morto?</p>
            <p>- Per bacco! dieci coltellate.</p>
            <p>- Tredici....</p>
            <p>- L'hai contate?</p>
            <p>- Ohibò!</p>
            <p>- E già non lo vo' a ripetere.</p>
            <p>- Me l'ha detto lo speziale.</p>
            <p>Sono passati; vanno a precipizio giù per la scesa.</p>
            <p>Un altro passo.</p>
            <p>Questo si ferma alla nostra porta.</p>
            <p>Una voce chiede nel cortile:</p>
            <p>- C'è in casa il dottor di Zugliano?</p>
            <p>Mansueta risponde di sì.</p>
            <p>L'altro aggiunge qualcosa ed ella dà in esclamazioni.</p>
            <p>Alla sua voce accorrono il curato e il dottore: parlano tutti
                                        insieme. Scendo anch'io.</p>
            <p>Appena mi vede, Mansueta alza le braccia:</p>
            <p>- Oh che disgrazia, oh che disgrazia, il sindaco....</p>
            <p>- Andiamo, dove l'hanno portato? domandò il signor de Emma.</p>
            <p>- Nella farmacia, risponde il montanaro. E s'avvia. Li seguo.</p>
            <p>Per istrada il buon uomo conta al dottore che Beppe, tornato
                                        improvvisamente in paese, ha appostato il sindaco che
                                        all'ora consueta si recava dallo speziale, l'ha
                                                <emph>forato</emph> da tutte le parti.</p>
            <p>Accorse alle grida lo speziale col suo garzone, lo trovarono che
                                        trascinava pei piedi il moribondo. Ci vollero tutti gli
                                        sforzi per levarglielo dalle mani. Egli era furibondo,
                                        gridava: - l'ho finito io, - e vo' buttarlo nell'acqua: non
                                        bisogna sotterrarlo in terra di cristiani, vicino alla
                                        Gina!</p>
            <p>Il dottore, a cui certo premeva assai più la salute del feritore
                                        che non la vita del ferito, s'informò di Beppe.</p>
            <p>Il montanaro rispose ch'era scomparso. Nessuno aveva tentato di
                                        trattenerlo. Tutto il paese era per lui: si sapeva bene,
                                        s'egli aveva <emph>menato</emph> era che gli avevano fatto
                                        il solletico nelle mani. Naturale! levate il sentimento ad
                                        un uomo e diventa lupo.</p>
            <p>Era giustizia greggia, ma giustizia giusta.</p>
            <p>Potei accorgermi quanto fosse odiato a Sulzena il signor Angelo:
                                        dopo il primo momento di allarmi il villaggio era tornato
                                        silenzioso. Non era indifferenza, ma noncuranza volontaria e
                                        ostile.</p>
            <p>Notai che molte finestre erano socchiuse, altre semiaperte; ma
                                        non vidi una sola porta aperta.</p>
            <p>Entrammo nella farmacia. Il ferito era disteso sopra un
                                        pagliericcio: coperto di cenci insanguinati: il capo chino
                                        sulla spalla sinistra, la bocca intrisa di bava
                                        nerastra.</p>
            <p>Il dottore De Emma s'inginocchiò e appressò l'orecchio al cuore
                                        del giacente.</p>
            <p>Batteva ancora.</p>
            <p>Le donne dello speziale immobili assistevano con glaciale
                                        curiosità alla visita, e guardavano il ferito come se fosse
                                        stato un sacco di noci.</p>
            <p>Il signor Bazzetta ritto in mezzo a un mucchio di bende, di
                                        fiale, enumerava al medico le operazioni da lui praticate, e
                                        vi aggiungeva coll'usata garrulità le sue diagnosi e le sue
                                        prognosi.</p>
            <p>Il dottore ordinò a tre omaccioni, dipendenti del De Boni, che
                                        l'avevano soccorso, di sollevarlo nel pagliericcio; e lo
                                        fece recare a casa.</p>
            <p>Ci andai anch'io.</p>
            <p>Bisognò picchiare un quarto d'ora di seguito perchè la fantesca
                                        si decidesse ad aprirci.</p>
            <p>Deposto che fu sul letto, il dottore esaminò attentamente il
                                        ferito: aveva il petto, la schiena, il collo tempestati di
                                        trafitture larghe e profonde. Viveva ancora, ma per morire
                                        in breve.</p>
            <p>Appena gli astanti intesero la gravità del suo stato, sfumarono
                                        tutti. Anche la serva, donnaccia ributtante colla quale,
                                        dicevasi, il De Boni viveva maritalmente, disperando della
                                        ulteriore liberalità del morente, fatto fagotto delle robe
                                        sue o non sue, se n'andò senza neppur volgergli uno
                                        sguardo.</p>
            <p>Rimanemmo noi due col signor Bazzetta che, pratico della casa,
                                        aiutò il dottore a trovare le cose necessarie alla
                                        medicazione.</p>
            <p>Finito ch'egli ebbe ci sedemmo a quel desolato capezzale. Lo
                                        spettacolo di quella triste esistenza, che si spegneva in
                                        così profondo abbandono, in così cupa solitudine di affetti,
                                        era cosa da stringere il cuore.</p>
            <p>E nella lugubre solennità di quel momento mi ripugnava la calma
                                        del dottore: non potevo levarmi dalla testa, che, unico al
                                        mondo, egli avesse dei torti verso quello sciagurato.</p>
            <p>Il farmacista non poteva rimaner silenzioso un pezzo: la sua
                                        cinica loquacità era ributtante. Egli discorreva delle cose
                                        più indifferenti, narrava storielle come fossimo a veglia
                                        dinanzi a un tavolo d'osteria: - e, se volgeva la sua
                                        attenzione al moribondo, era per biasimarne la condotta, il
                                        carattere e sopratutto la caparbietà nel non dar ascolto ai
                                        suoi vantati consigli.</p>
            <p>La sua voce ineguale, garrula era accompagnata dal rantolo cupo
                                        del morente e dal lontano rambazzo dello Strona.</p>
            <p>M'ero messo accanto alla finestra e guardavo giù nella valle,
                                        contemplavo la sublime, schiacciante indifferenza della
                                        natura. Il sentiero che avevo percorso poche ore prima
                                        allacciava il monte dirimpetto come una cintura
                                        biancastra.</p>
            <p>Mi vennero a mente le strane immagini che avevano preconizzato
                                        alla mia fantasia il dramma terribile alla cui catastrofe in
                                        quel punto assistevo.</p>
            <p>L'agonia del signor De Boni fu più lunga e più travagliosa di
                                        quel che il dottore avesse previsto. La vitalità tenace di
                                        quella tempra eccezionale tentò un ultimo sforzo
                                        disperato.</p>
            <p>Verso la mezzanotte si dichiarò la riazione con una febbre
                                        violenta. Il respiro si fe' più forte e più frequente; un
                                        tremito convulso squassò le membra del moribondo.</p>
            <p>Poco dopo cominciò il delirio.</p>
            <p>La ferita del collo e la tumidezza da essa prodotta rendeva quasi
                                        inintelligibile quel ch'egli diceva.</p>
            <p>Erano, per quel che ho potuto comprendere, bestemmie,
                                        imprecazioni, a cui si mescolava di frequente il nome
                                        spregiativo di "chierica".</p>
            <p>Senza dubbio voleva designare il curato. L'infelice minacciava il
                                        suo avversario come se possedesse ancora tutte le forze
                                        della sua salute e della sua influenza.</p>
            <p>La crisi durò tutta la notte. In quel mezzo capitò don Luigi.</p>
            <p>Per lui le persecuzioni sofferte non erano un motivo sufficiente
                                        per credersi dispensato dal prestare i suoi caritatevoli
                                        uffici verso un suo parrocchiano.</p>
            <p>Il sant'uomo entrò nella camera senz'ombra di ostentazione,
                                        dimessamente, col contegno di chi compie un doloroso
                                        dovere.</p>
            <p>Il dottore non gli permise di accostarsi al letto.</p>
            <p>Senza dar retta alle obbiezioni insipide dello speziale che
                                        annusava con ingorda ansietà lo spettacolo di uno scandalo,
                                        gli fe' capire che la sua visita non era opportuna.</p>
            <p>Il sindaco continuava nei suoi farnetici.</p>
            <p>Don Luigi potè intendere alcune delle sue parole: una crucciosa,
                                        una sincera afflizione si dipinse sul suo volto. S'arrese
                                        alle rimostranze del dottore ed uscì piangendo.</p>
            <p>Furono queste le sole lagrime che vidi intorno a quel letto.</p>
            <p>Venne in vece sua don Sebastiano.</p>
            <p>Amministrò all'inferno l'estrema unzione, brontolando frettoloso
                                        fra i denti le preghiere rituali.</p>
            <p>Poi spogliò il rocchetto, la stola e chiese al dottore se sarebbe
                                        stato possibile il confessare il moribondo.</p>
            <p>Il signor De Emma disse che non poteva dir nulla con certezza: se
                                        voleva aspettare, verso l'alba, la febbre sarebbe scemata
                                        oppure....</p>
            <p>A questa reticenza il prete soggiunse duramente:</p>
            <p>- Va bene.</p>
            <p>E sedette. Era un'indifferenza di più.</p>
            <p>Tutto ciò era brutto, mi irritava.</p>
            <p>Uscii. Cominciava il crepuscolo, l'ora preferita dell'angelo
                                        della morte.</p>
            <p>Rompevano il silenzio dei belati che sembravano lamenti. Gli
                                        alberi si agitavano alla brezza mattinale come
                                        rabbrividissero e gocciolavano lagrime di rugiada. Un gallo
                                        cantava colla sicumera crudele di un diacono che intona le
                                        esequie.</p>
            <p>Baccio suonava l'<title xml:lang="la">angelus</title>, e insieme
                                        l'agonia del sindaco.</p>
            <p>Poi la scena mutava rapidamente: al funereo barlume sottentrava
                                        l'incarnato dell'aurora, il paesaggio usciva dal grigio
                                        lenzuolo, salendo a poco a poco la gamma dei suoi colori: il
                                        giorno usciva dai limbi misteriosi dell'alba.</p>
            <p>Io aspiravo con voluttà l'aria vivace; assaporavo con delizioso
                                        egoismo le pulsazioni possenti della vita.</p>
            <p>Un rumore misurato di passi mi riscosse dalla estatica
                                        contemplazione.</p>
            <p>Sbucavano di dietro il muro della chiesa quattro carabinieri
                                        condotti da un brigadiere, un'atletica figura di savoiardo.
                                        Un montanaro di Sulzena li accompagnava.</p>
            <p>Il signor Bazzetta aveva colta con premura l'occasione di
                                        esercitare le sue funzioni di assessore. Egli aveva mandato
                                        avviso alla stazione di Mirasco.</p>
            <p>I cinque soldati sostarono un minuto sulla piazzetta. Poi il
                                        brigadiere mi si accostò e mi chiese se sapevo notizie del
                                        feritore.</p>
            <p>Risposi in buona fede che credevo avesse lasciato il paese.</p>
            <p>- È probabile, soggiunse, però bisogna compiere le formalità,</p>
            <p>E volto alla guida che l'aveva accompagnato:</p>
            <p>- Alla casa di Giuseppe Rivella, andiamo.</p>
            <p>Mi salutò e s'avviò coi suoi uomini.</p>
            <p>Tenni loro dietro.</p>
            <p>Eravamo tutti convinti che la ricerca intrapresa dal brigadiere
                                        fosse una pura formalità.</p>
            <p>Tuttavia egli per quella puntualità allobroga che nelle faccende
                                        quotidiane rado fallisce, essendo il mondo <foreign xml:lang="fr">routinier</foreign> più di quanto lo
                                        si creda, dispose le cose come se avesse a far una cosa
                                        seria; e seria era perchè doverosa.</p>
            <p>Per ordine suo, due uscirono dalla strada e vennero ad appostarsi
                                        dalla parte degli orti. Egli cogli altri due si avanzò per
                                        la strada del villaggio e si presentò alla porta della casa.
                                        Era socchiusa.</p>
            <p>Il brigadiere lasciò ancora uno di guardia alla soglia e vi
                                        entrò.</p>
            <p>Io osservavo dalla strada questa manovra e s'era fatto un
                                        crocchio di gente intorno a me; tutti erano del mio
                                        avviso.</p>
            <p>Chissà dove poteva essere a quell'ora il povero Beppe!</p>
            <p>Ma era appena entrato il brigadiere, che intendemmo il comando ed
                                        un alterco. Accorremmo.</p>
            <p>Beppe era in casa! Ritto in capo alla scala, coll'aria sconvolta,
                                        l'occhio smarrito e minaccioso, spianava una carabina di
                                        custode in faccia agli agenti della forza publica
                                        gridando:</p>
            <p>- Indietro, indietro.</p>
            <p>Il brigadiere s'era fermato al primo gradino e, senza punto
                                        sgomentarsi, coll'aria di chi ha da far con un ragazzo,
                                        dicevo risoluto:</p>
            <p>- Giovinetto, giudizio! Abbassate quell'arma e venite con
                                        noi.</p>
            <p>- Vengo, ma ad un patto.</p>
            <p>- Ma che patto!</p>
            <p>- Vo' sapere se colui è morto e vo' vedere il cadavere.</p>
            <p>- Andiamo, andiamo, sclamò seccato il brigadiere e si moveva.</p>
            <p>Poteva nascere disgrazia.</p>
            <p>Mi lanciai e lo trattenni.</p>
            <p>- Lasciate ch'io gli parli, dissi.</p>
            <p>E fattomi innanzi:</p>
            <p>- Beppe, volete darmi retta a me?</p>
            <p>Mi ravvisò, e togliendosi con moto istintivo la berretta:</p>
            <p>- Sì, signor pittore.</p>
            <p>- Ebbene, obbedite al brigadiere, sarà pel vostro meglio, - e la
                                        giustizia terrà conto dei vostri dolori.</p>
            <p>- Signor pittore, ditemi che il sindaco è morto ed io vengo dove
                                        vogliono.</p>
            <p>Ci teneva alla sua vendetta.</p>
            <p>- Il sindaco non è morto ma non tarderà ad esserlo</p>
            <p>- Sicuro?</p>
            <p>- Come son sicuro che stassera tramonterà il sole.</p>
            <p>Il suo volto balenò di una gioia selvaggia.</p>
            <p>Il brigadiere, che in questo momento era salito, lo disarmò e lo
                                        consegnò a' suoi uomini, che gli misero le manette.</p>
            <p>Egli li lasciò fare; pareva istupidito.</p>
            <p>Prima che lo menassero io gli presi una delle sue mani legate e
                                        gliela strinsi senza ripugnanza per l'atto di cui s'era
                                        macchiata.</p>
            <p>- Coraggio, gli dissi, i vostri amici si ricorderanno di voi.</p>
            <p>Egli mi fe' un sorriso ebete e chinò il capo.</p>
            <p>Lo trassero alla casa comunale, dove fu per il momento
                                        rinchiuso.</p>
         </div>
         <div type="chapter" xml:id="IT010026" n="26">
            <head>XXVI.</head>
            <p>Un messo venne ad annunziare al brigadiere l'arrivo del
                                        procuratore del re. Perciò, lasciati due dei suoi a custodia
                                        dell'arrestato, egli mosse incontro al magistrato.</p>
            <p>Discesi anch'io colla folla smaniosa di vedere il nuovo
                                        personaggio del dramma terribile che da dodici ore metteva
                                        sossopra Sulzena.</p>
            <p>È impossibile dimorare per poco in un villaggio senza dividerne
                                        tutte le minuscole curiosità.</p>
            <p>Il rappresentante della giustizia col suo cancelliere venivano
                                        modestamente cavalcando due magri e sfiancati ronzinucci da
                                        nolo, che trotterellando affannosamente, martellarono
                                        acutamente l'immane ciottolato.</p>
            <p>Era un bellissimo giovane con una elegantissima barba nera,</p>
            <p>Avevo cominciato appena ad ammirarlo che egli, balzato a terra,
                                        si buttò con una festevole esclamazione di sorpresa fra le
                                        mie braccia.</p>
            <p>- Emilio, non mi conosci più?</p>
            <p>E chi diamine avrebbe potuto ravvisare sotto quelle apparenze
                                        civili e in quel grave ufficio il mio Attilio, l'allegro
                                        amicone di tre anni prima, il mio complice in versificazione
                                        ed altre capestrerie?</p>
            <p>- Che, domandai, sei diventato un uomo serio?</p>
            <p>- Quasi.... tanto da farti ridere, brigante: e tu?</p>
            <p>- Io so far di tutto fuorchè delle cose sensate.</p>
            <p>- Taci, credi tu che le mie requisitorie lo siano?</p>
            <p>Gli astanti ci guardavano a bocca spalancata strabiliando di
                                        sentire un avvocato fiscale parlare con tanta
                                        disinvoltura.</p>
            <p>Attilio fu il primo ad accorgersene. Ricordò la la sua missione e
                                        chiese di vedere il ferito.</p>
            <p>- Vieni, ti condurrò io, gli dissi.</p>
            <p>Il cancelliere rimase indietro a levar da una grossa tasca che
                                        teneva in groppa la carta e le penne per stendere
                                        l'interrogatorio.</p>
            <p>Noi lo precedemmo alla casa del Sindaco. Incontrammo per via don
                                        Sebastiano e lo speziale che a malincuore s'avviava ad aprir
                                        la sua bottega.</p>
            <p>Seppi da lui che il signor Angelo era tornato in sè verso il far
                                        del giorno ma declinava rapidamente. Attilio incaricò
                                        l'inserviente comunale di avvertirlo del suo arrivo. Noi lo
                                        seguimmo su per l'incomoda scaletta di legno. Appena
                                        entrammo nella camera, prima ancora ch'egli avesse aperto
                                        bocca, il signor De Boni, a cui l'inserviente aveva fatto
                                        l'ambasciata, puntellandosi con uno sforzo supremo per
                                        alzarsi; volto ad Attilio, con voce soffocata ma abbastanza
                                        intelligibile ruggì:</p>
            <p>- Fatemi giustizia: dicono che chi m'ha assassinato è il Beppe
                                        Rivella, - ma, ricordatevi, che l'ha mandato il curato. Egli
                                        m'ha imposto per diciotto anni un suo bastardo e per
                                        liberarmene l'ho minacciato di tutto rivelare ed egli....
                                        guardate..... m'ha fatto finire... finire, prete
                                        assassino.... giustizia!</p>
            <p>E cadde rovescio col capo penzoloni fuori dal letto, livido,
                                        convulso.</p>
            <p>Era orribile: qualcosa di infernale.</p>
            <p>Il medico osservò che la morte non poteva tardare.</p>
            <p>Lo sciagurato aveva consunto gli estremi aneliti di vita in
                                        quell'ultima protesta di odio.</p>
            <p>Appena potei riavermi dallo stupore, mi tornarono vive alla mente
                                        le terribili sue dichiarazioni. Secondato dal dottore, dissi
                                        ad Attilio che erano menzogne, gli fei elogio del curato e
                                        lo scongiurai in nome della nostra buona amicizia di non
                                        tener conto di quella accusa.</p>
            <p>Attilio si lasciò smuovere a mezzo.</p>
            <p>- Poichè, disse, egli ha fatto quelle dichiarazioni
                                        estragiudizialmente, se egli non potrà ripeterle in formale
                                        interrogatorio, farò di esaminare il curato privatamente.
                                        Capirai che non posso prometterti di più.</p>
            <p>Lo ringraziai con una stretta di mano.</p>
            <p>Sopraggiunse il cancelliere e, non potendosi oramai far altro,
                                        Attilio col concorso del signor De Emma eresse il verbale di
                                        perizia medica.</p>
            <p>Mentre essi lavoravano in un angolo, il sindaco si dibatteva solo
                                        nel suo letto. Il suo rantolo intermittente e sempre più
                                        fioco accompagnava lugubremente le esplicazioni laconiche
                                        del medico e il formulario che Attilio dettava al
                                        cancelliere.</p>
            <p>Prima che fosse terminato spirò.</p>
            <p>Il medico si avvicinò, lo esaminò attentamente e disse: è
                                        finito.</p>
            <p>Io non ebbi il coraggio di guardarlo.</p>
            <p>Uscimmo.</p>
            <p>Attilio si recò nel palazzo comunale e procedette quivi all'esame
                                        dei testimoni.</p>
            <p>Io lo aspettai nella strada passeggiando.</p>
            <p>Quando, dopo due ore, mi raggiunse, mi disse stringendomi la
                                        mano:</p>
            <p>- Bene, bene, il tuo don Luigi pare al coperto.</p>
            <p>Concorrevano nel ferito cause sufficientissime a delinquere.
                                        Però, a scarico di coscienza, conducimi teco dal curato,
                                        senza aver l'aria di nulla, così sotto colore di far una
                                        visita. Tu mi presenti, poi mi lasci solo con lui, ed io gli
                                        farò un paio d'interrogazioni. Son certo che tutto finirà
                                        lì.</p>
            <p>Acconsentii di buon grado e gli fui guida al presbitero.</p>
            <p>Don Luigi era in chiesa che celebrava l'ufficio funebre per il
                                        defunto.</p>
            <p>Poco dopo ci venne a raggiungere nel salotto: era afflitto
                                        profondamente ma tranquillo.</p>
            <p>Fè cordiale accoglienza all'amico mio e deplorava di dover fare
                                        la sua conoscenza in un giorno come quello.</p>
            <p>Dopo alcuni minuti uscii e andai in cucina dove trovai il
                                        dottore.</p>
            <p>Misurava la camera a passi ineguali: era vivamente preoccupato e
                                        pareva assai inquieto del colloquio che in quel mentre
                                        seguiva nel salotto. Sempre fisso nell'idea ch'egli fosse la
                                        causa prima di tutto il malanno, io attribuivo la sua
                                        agitazione al rimorso. Sedetti accanto al camino e
                                        tacqui.</p>
            <p>La nostra attesa non fu lunga,</p>
            <p>Era scorso appena un quarto d'ora che Attilio comparve sull'uscio
                                        e mi disse:</p>
            <p>- Vo a cercare il cavallo, mi accompagni? Aveva una ciera tanto
                                        buia che mi sgomentò. Fuori mi prese a braccetto.</p>
            <p>- Dunque? domandai con viva ansietà.</p>
            <p>- Cose gravi, caro mio; l'accusa del sindaco sarà falsa; però
                                        sussistono i motivi con cui ha voluto spiegarla.</p>
            <p>E mi ripetè il colloquio con Don Luigi. Rimasti soli, Attilio,
                                        scusandosi con gli obblighi del proprio ufficio, gli avea
                                        rivolto questa domanda:</p>
            <p>- Qualcuno pretende che sia corsa qualche relazione fra lei e una
                                        donna legata in qualche modo col defunto De Boni. È
                                        vero?</p>
            <p>Don Luigi s'era turbato forte, e impallidendo subitamente, a capo
                                        basso, aveva risposto:</p>
            <p>- È vero.</p>
            <p>- Esiste un figlio di questa donna!</p>
            <p>Legittimo?</p>
            <p>Sa lei.... che De Boni gliene attribuiva la paternità?</p>
            <p>- È vero che l'aveva minacciato di far delle rivelazioni in
                                        proposito?</p>
            <p>- E.... queste rivelazioni lei le conosce?</p>
            <p>- Sono esatte?</p>
            <p>Don Luigi non aveva potuto rispondere altrimenti che con un cenno
                                        affermativo del capo: era tanto abbattuto che Attilio non
                                        aveva creduto di insistere.</p>
            <p>Egli mi disse:</p>
            <p>- Capirai che probabilmente sarò costretto ad assumere un suo
                                        formale interrogatorio. Ti ripeto che lo credo innocente, -
                                        ma intanto è necessario che ciò si chiarisca nella
                                        procedura.</p>
            <p>L'impreveduta confidenza mi aveva tanto sbalordito che non potei
                                        profferire parola.</p>
            <p>Seguii come trasognato il mio amico fino alla stalla
                                        dell'inserviente, dove avevano condotti i cavalli.</p>
            <p>Quivi sopraggiunse poco dopo il signor De Emma.</p>
            <p>Ci prese in disparte e disse ad Attilio:</p>
            <p>- Signor avvocato, don Luigi si è candidamente accusato e non ha
                                        pensato a difendersi. Egli le ha detto la verità ma non
                                        tutta la verità. Le sue confessioni possono far sospettare
                                        di lui; ma io le posso assicurare che il dabben uomo non
                                        ebbe mai verso il De Boni l'ombra di una colpa. La scongiuro
                                        a mani giunte di non tenerne conto: un atto di procedura
                                        fondato sovra esse non gioverebbe alla giustizia ma
                                        ucciderebbe senza riparo la riputazione e forse anco la vita
                                        di un innocente.</p>
            <p>Attilio esitava a rispondere.</p>
            <p>Il dottore soggiunse:</p>
            <p>- Il suo amico le può dire che fior di galantuomo sia don
                                        Luigi.</p>
            <p>- Però v'è contro di lui un indizio grave, - osservò Attilio. -
                                        risulterebbe che egli abbia imposto il peso di un suo figlio
                                        naturale al signor De Boni.... si può indurre che egli aveva
                                        interesse a temerne e ad evitarne le rivelazioni....</p>
            <p>- Ma egli non ha imposto nulla, non sapeva nulla. Senta. Lei,
                                        tornando passerà da Zugliano; favorisca in casa mia; mi
                                        lusingo di riuscire a convincerla.</p>
            <p>E rivolto a me:</p>
            <p>- Venite anche voi; potrete confermare buona parte del mio
                                        racconto.</p>
            <p>- E don Luigi? - osservai riconciliato interamente col dottore.
                                        Sarà meglio lasciarlo tranquillo. Inoltre bisogna bene che
                                        ci occupiamo senza indugio del povero Beppe.</p>
            <p>Andai con lui al presbiterio a congedarmi.</p>
            <p>Don Luigi non cercò di trattenermi: prese la la mano ch'io gli
                                        porsi rispettosamente, mi tirò a sè, mi abbracciò con
                                        effusione senza far motto.</p>
            <p>Il segretario fu tanto buono da cedermi la sua cavalcatura e
                                        partimmo col dottore.</p>
            <p>Allo svolto dove la strada passa ancora sotto Sulzena prima di
                                        seguir la vallata mi volsi e diedi un'ultima volta uno
                                        sguardo di tenerezza al presbiterio che stendeva
                                        modestamente al sole cadente i suoi muri bianchi e le ultime
                                        foglie rosse del suo pergolato.</p>
            <p>Dal muricciuolo dell'orto la Mansueta mi salutava scuotendo il
                                        suo grembiale con ambe le mani.</p>
            <p>Nella confusione della partenza m'ero dimenticato di lei. Eppure
                                        dopo tanti anni ho ancora vivissima in me la sua immagine!
                                        Povera vecchia, santa donna: quanto mi sono rimproverato di
                                        non essere tornato indietro a stringer la sua mano
                                        aggrinzita dal lavoro!</p>
            <p>Allora non credevo di non averla a riveder più.</p>
            <p>Addio! con un cenno di mano si piglia commiato per tutta
                                        l'eternità!</p>
            <p>Si faceva tardi; mettemmo i cavalli al galoppo.</p>
            <p>A qualche miglia da Sulzena passammo innanzi ai carabinieri che
                                        menavano il Beppe.</p>
            <p>Lo chiamai per nome.</p>
            <p>Non intese.</p>
            <p>Camminava colle braccia ammanettate in croce sul petto, colla
                                        testa china, col fare stralunato di un uomo che ha l'animo
                                        fuori di questo mondo.</p>
         </div>
         <div type="chapter" xml:id="IT010027" n="27">
            <head>XXVII.</head>
            <p>Il dottore era tanto impaziente di raccontarci la sua storia
                                        quanto noi di ascoltarla.</p>
            <p>La strada c'era sembrata lunga. Perciò non appena arrivammo a
                                        casa sua, ci chiudemmo nel suo studio e di tacito accordo si
                                        venne subito all'argomento.</p>
            <p>Egli parlò per più di tre ore col linguaggio sobrio e al tempo
                                        stesso colorito di un uomo di mondo che discorre di cose
                                        serie.</p>
            <p>A parte la speciale gravità delle circostanze, il suo racconto
                                        era per sè stesso molto interessante. E tal sembrerebbe così
                                        anche ai miei lettori, se potessi ripeterlo com'egli lo
                                        espose. Ma sono costretto a riassumere alla meglio</p>
            <quote>
               <label>IL ROMANZO DEL DOTTORE.</label>
               <p>Il signor De Emma aveva avuto una gioventù burrascosa.
                                                Travolto, fin dai primi anni nelle fortunose vicende
                                                del 1821 aveva visto il padre, antico e venerando
                                                patriota morire in una delle terribili fortezze
                                                dell'Austria ed egli stesso aveva dovuto al nome di
                                                quella vittima illustre di poter sfuggire quasi
                                                miracolosamente alle prigioni di Mantova da cui, a
                                                istruttoria finita era destinato per seguir la sorte
                                                paterna, allo Spielberg.</p>
               <p>Troncati gli studi, confiscati i beni, non si perdette
                                                d'animo tuttavia. Natura temprata alla lotta,
                                                maschio carattere, salute a tutta prova, giurò non
                                                solo di affrontare, ma di vincere la battaglia che
                                                gli si offriva.</p>
               <p>Passò in Inghilterra, le terra eternamente ospitale a
                                                tutte le sventure. Si rannicchiò in una cameretta,
                                                la più a buon mercato che potè trovare nel labirinto
                                                di Londra; contò il poco peculio rimastogli dal
                                                naufragio della sua fortuna, e, fatto il calcolo che
                                                ne aveva ancora abbastanza per non temere, per un
                                                anno almeno, la fame, riunì in un pacco le molte
                                                lettere di raccomandazione che gli amici della sua
                                                famiglia gli avevano procurato in gran numero e le
                                                pose in fondo al baule. Voleva tentare, almeno
                                                tentare, di poter dire un giorno di dover tutto a sè
                                                stesso. L'orgoglio a volte, è la più nobile e la più
                                                feconda delle virtù.</p>
               <p>L'anno in cui era stato avvolto nel movimento
                                                rivoluzionario, doveva essere quello della sua
                                                laurea in medicina; in esso aveva visto invece
                                                aprirsi al padre la tomba, a sè la prigione e
                                                l'esiglio. Ora bisognava riprendere i corsi; ma
                                                l'infortunio che lo aveva così spietatamente
                                                trafitto d'un tratto nel suo cuore di figlio e di
                                                patriota, aveva ripercosso i suoi colpi nel cervello
                                                dello studente.</p>
               <p>Le lagrime versate, le bestemmie espresse, le diuturne
                                                lotte dello spirito in quegli eterni interrogatorii
                                                di cui parla Silvio Pellico con tanta amarezza,
                                                tutto ciò aveva portato nelle sue idee una
                                                confusione che confinava quasi colla
                                                dimenticanza.</p>
               <p>Ma ciò non sconfortava il giovane De Emma: la calma, la
                                                solitudine, la prepotente idea del dovere, avrebbero
                                                ben presto rimesso a sesto ogni cosa. Una nuova
                                                barriera, e questa più alta assai, gli si presentò
                                                davanti come appena ebbe frequentate le aule della
                                                Università e avuto modo di scambiar parola con
                                                condiscepoli e professori. Spirito avanzato quanti
                                                altri mai, e dell'avanzare innamoratissimo, non si
                                                sbigottì ma fremette quando s'accorse che, se volea
                                                degnamente percorrere la carriera intrapresa e
                                                percorrerla nella via del progresso, gli era forza
                                                tornar indietro fino a metà del cammino percorso ed
                                                ivi, dimenticata la strada rifatta piena d'ombra e
                                                di polvere, incamminarsi per opposti sentieri, fino
                                                a quel giorno appena intraveduti, e che adesso gli
                                                apparivano sfolgoranti di luce e di verità.</p>
               <p>Mentre in Italia la medicina, per opera specialmente del
                                                grande Morgagni, cominciava ma appena ad abbandonar
                                                l'antico spirito di sistema per un illuminato
                                                eclettismo, e ove pochi ingegni preclari si
                                                sprofondavano nello studio dell'anatomia patologica,
                                                e da pochissimi o da nessuno determinavasi ancora la
                                                sede delle malattie nè descrivevansi le alterazioni
                                                che producono, ed erano trascurate quand'anche non
                                                derise le ricerche microscopiche e l'analisi dei
                                                liquidi, - in Inghilterra, le dottrine di Mesmer,
                                                spuntate al tramonto dell'ultimo secolo, già
                                                preoccupavano tutti gli spiriti più elevati e già
                                                avevano aperti nuovi orizzonti al pensiero;
                                                Hanhemann contava ogni giorno più numerosi i suoi
                                                satelliti; e le scoperte e le indagini di Jenner, di
                                                Corvisart, di Avenbrugger, di Loenner e di Pinnel,
                                                il redentore degli alienati, avevano rivoltata come
                                                un guanto la scienza.</p>
               <p>È questa l'imagine abbastanza comune, ma giusta, che si
                                                affacciò al giovane studente di medicina, davanti
                                                all'inesorabile evidenza dei fatti. Si ingolfò
                                                dunque nelle nuove dottrine, benedicendo quasi a
                                                quel tempo di miserie perdute, che
                                                provvidenzialmente lo aveva scosso nelle false o men
                                                rette convinzioni acquistate con tanta perseveranza
                                                in Italia. Chiamò la fatica a duello, e fece e si
                                                mantenne la promessa di lavorare dieciotto ore sulle
                                                ventiquattro. Diminuì il <foreign xml:lang="en">budget</foreign> delle spese quotidiane, diggià
                                                abbastanza mingherlino nell'antecedente preventivo,
                                                si fece trappista e cenobita, e rinfrancandosi nel
                                                pensiero della patria lontana e nell'esempio
                                                nobilissimo del padre, trovò la vigoria e la
                                                pertinacia per condurre per quasi un anno una vita
                                                che, senza quel ricordo e quello stimolo forse
                                                avrebbe spezzato anche una natura più robusta della
                                                robustissima sua. Ma i libri in Inghilterra, e
                                                quelli in ispecie di cui egli doveva riempire la sua
                                                cameretta costavano, a que' tempi, un enorme denaro;
                                                non contento di quelle della clinica egli voleva
                                                fare esperienze per conto proprio, e queste
                                                costavano ancor più dei libri. Ogni nuova riduzione
                                                di spesa sarebbe stata l'inedia!</p>
               <p>Allora... allora chinò la testa un momento, ma per
                                                rialzarla più fiera e più convinta di prima. Scelse
                                                fra le lettere di raccomandazione, deposte in fondo
                                                al baule, dieci mesi prima con tanta balda
                                                illusione, quelle in cui non era precisamente
                                                indicato il genere di occupazione che egli si era
                                                prefisso ricoverandosi a Londra, e per un mattino di
                                                novembre dei più nebbiosi e freddi, uscì per
                                                andarsene in cerca di lezioni di lingue e di
                                                letteratura. Conosceva, oltre la sua, perfettamente
                                                il francese, il tedesco e l'inglese, era coi
                                                classici famigliarissimo, e la innata attrazione per
                                                tutto che è nuovo ed ardito lo aveva fino
                                                dall'adolescenza portato quasi all'adorazione degli
                                                autori romantici, allora sconosciuti ai più, da
                                                molti rinnegati, compresi o portati alle stelle da
                                                pochissimi giovani ingegni, per ciò appunto
                                                bersagliati a loro volta e presi a celia.</p>
               <p>Aggiungete a queste impareggiabili doti acquisite, quelle
                                                di cui gli era stata prodiga la natura: un'alta
                                                statura, un portamento che rivelava l'aristocrazia
                                                della razza, gli occhi splendidissimi, la chioma
                                                corvina, una mano bianca e affilata; tutto un
                                                insieme di linee armoniose e robuste nel tempo
                                                stesso. <foreign xml:lang="en">An italian
                                                  gentleman</foreign>, susurravano intorno a lui,
                                                appena vedendolo passare.</p>
               <p>Perchè a queste notevoli raccomandazioni non voleva egli
                                                aggiungere quella che pochi o nessuno fra gli
                                                innumeri aspiranti al posto di maestro di lingua,
                                                ecc. ecc., che correvano, corrono e correranno le
                                                vie di Londra, avrebbero potuto dividere con lui?
                                                Perchè con tanta cura tentava di nascondere il
                                                neo-laureato in medicina dietro il postulante
                                                pedagogo? Per un sentimento in cui non so se
                                                entrasse in dose maggiore l'orgoglio oppure
                                                l'egoismo. Entrando nell'onorato ma modesto sentiero
                                                in cui lo spingeva il bisogno, egli sentiva di
                                                abbassarsi, non in faccia agli altri ma in faccia a
                                                sè stesso; non voleva abbassar con sè l'altissimo
                                                ideale, la scienza; per Lei, per l'amor suo, pel suo
                                                culto ogni maggior sacrificio; ma ambiva di farle la
                                                carità delle sue veglie senza ch'Ella sapesse che
                                                cosa costassero al suo sacerdote. Come aveva diviso
                                                in due parti il proprio tempo, così aveva diviso in
                                                due parti sè stesso. Rientrando dopo le sue lezioni
                                                per riaprire i dotti volumi, egli spogliavasi per
                                                così dire la pelle del maestro e ridiventava il
                                                pensatore; se sotto quella pelle alcuno sguardo
                                                indiscreto avesse potuto scoprire quest'ultimo, egli
                                                se ne sarebbe sentito abbandonato completamente; gli
                                                pareva che l'Idolo lo avrebbe guardato con faccia
                                                meno benevola, gli pareva che lo avrebbe
                                                profanato.</p>
               <p>La fortuna gli arrise. Non era scorso un anno e la sua
                                                fama di professore aveva già fatto il giro delle
                                                sale più aristocratiche di Londra, sicchè egli aveva
                                                ormai abbandonato l'uggioso e gretto insegnamento
                                                delle lingue per non dar che lezioni di lettere e di
                                                estetica, lezioni che gli venivano largamente
                                                retribuite e che, introducendolo, intermediarii
                                                l'ingegno e la coltura, nelle più cospicue famiglie,
                                                dovevano trovar preparata al medico futuro una vasta
                                                e invidiabile clientela.</p>
               <p>Gli agi non lo tolsero alla sua vita di privazioni; anzi
                                                affilarono, per così dire, l'aculeo che lo spingeva
                                                allo studio, talchè in due anni egli fece ciò a cui
                                                altri non sarebbe riuscito di fare, in doppio spazio
                                                di tempo.</p>
               <p>Pochi mesi mancavano al giorno in cui sarebbe stato in
                                                possesso di tutte le patenti volute dalla legge per
                                                professare la scienza salutare, quando un
                                                avvenimento sopraggiunse che doveva decidere di
                                                tutta la sua vita.</p>
               <p>Una delle famiglie con cui per mezzo delle lezioni egli
                                                era entrato in più intimi rapporti, - rapporti direi
                                                quasi di dimestichezza se dimestichezza fosse
                                                possibile fra inglesi e stranieri, - era la famiglia
                                                di Riccardo Hutley, antico capitano della Grande
                                                Compagnia. Arricchitosi di molto nelle Indie, il
                                                vecchio viaggiatore terminava in una quiete ben
                                                meritata la laboriosissima vita, in uno dei più
                                                begli appartamenti della City, educando
                                                principescamente insieme colla sua signora, l'unica
                                                figlia, miss Jenny, una fanciulla di dieciotto anni,
                                                un miracolo di virtù e di bellezza.</p>
               <p>Oltre le ore dedicate alla lettura e ai commenti dei
                                                nostri poeti a fianco di miss Jenny, erano molte
                                                quelle che il giovane De Emma passava nelle sale da
                                                pranzo e di conversazione e in quella del bigliardo,
                                                invitato con sempre maggiore frequenza dal capitano
                                                che aveva preso stranamente ad amarlo. Il vecchio
                                                scorridore dell'Oceano prendeva un gusto da non dire
                                                udendo il professore leggere le terzine di Dante;
                                                mai, egli andava dicendo a chi voleva o a chi non
                                                voleva sentire, mai egli aveva meglio provato
                                                l'influenza dei versi... e notate che non capiva una
                                                sillaba di italiano! Bizzarria britanna!</p>
               <p>Frequentando così assiduamente quella famiglia, obbediva
                                                egli ad un sentimento di cordialità, di
                                                gratitudine?</p>
               <p>Tutti i colleghi che conoscevano quel giovane sempre
                                                pensieroso, sempre accigliato, il quale, - finite le
                                                ore dello studio non divideva cogli altri le
                                                lietissime dell'andarsene a zonzo, - che adocchiava,
                                                dalle vetrine dei librai, - le nuove edizioni, -
                                                nella attitudine di Adamo davanti al frutto
                                                proibito. - Tutti quei giovani inglesi lo
                                                guardarono, lo contemplarono, e finirono per
                                                ammirarlo.</p>
               <p>L'idolo è custodito: ecco perchè i passi di De Emma
                                                furono seguiti da altri passi.</p>
               <p>Quella frequenza contraria alle parche abitudini del
                                                giovane italiano, nella casa del vecchio capitano
                                                fece dire, dopo poco tempo, ad un primo.</p>
               <p>- È innamorato di miss Jenny!</p>
               <p>- È il suo amante, - ripetè il secondo.</p>
               <p>- Quel vecchio babbeo!... osservò il terzo.</p>
               <p>E così di seguito.</p>
               <p>Che c'era di vero in tutto ciò?</p>
               <p>Eccolo detto in poche parole:</p>
               <p>De Emma non era l'amante di Jenny, il padre di Jenny non
                                                era un babbeo; ma il primo interlocutore aveva
                                                ragione. - De Emma era innamorato. E il padre di
                                                Jenny se ne accorgeva,</p>
               <p>Innamorato senza volerlo, quasi senza saperlo; come si è
                                                innamorati per la prima volta; innamorato non tanto
                                                della creatura come della poesia che ella espandeva;
                                                assorto in questa come in una visione; infelicissimo
                                                quasi sempre e più che mille volte felice in un
                                                giorno.</p>
               <p>Venne l'ora in cui constatò la propria malattia, e se ne
                                                atterrì come mai forse non si era atterrito al
                                                capezzale di nessun infermo.</p>
               <p>Due soli rimedii potevano salvarlo: uno d'ambrosia,
                                                l'altro di tossico; al primo non poteva, non doveva
                                                nemmeno pensarci; quanto al secondo, c'erano
                                                novantacinque probabilità su cento che invece di
                                                guarirlo lo avrebbe ucciso. De Emma scelse
                                                quest'ultimo.</p>
               <p>Il giorno stesso in cui si era convinto della dolce e
                                                crudele verità, egli ricevette un invito come al
                                                solito dettato nei termini della più squisita
                                                gentilezza, in cui lo si invitava in campagna ad
                                                Hutley House, per l'indomani; era sottoscritto
                                                "Jenny".</p>
               <p>Il povero giovane rispose immediatamente di non poter
                                                aderire all'invito attestando occupazioni che gli
                                                avrebbero reso necessario per assai tempo il
                                                soggiorno alla capitale. È vero che lacerò per ben
                                                tre volte il biglietto prima di poterlo scrivere in
                                                modo che la sua disperazione non trasparisse dalla
                                                sconnessione delle frasi e dei caratteri.</p>
               <p>Quel giorno errò come un pazzo per le strade e pei parchi
                                                preceduto da un fantasima di fanciulla dagli occhi
                                                azzurri e dai lunghi, disciolti capelli biondi, che
                                                ora pareva sorridergli con ingenua famigliarità,
                                                quasi facendogli coraggio a seguirla, ora sembrava
                                                comporre a corrucciata espressione l'angelica
                                                faccia, come chi vorrebbe rimproverare e non osa, e
                                                tiene il broncio di fuori e di dentro ha il rovello.
                                                Quella notte la visione sedette davanti a lui,
                                                insonne e febbricitante, nè lo abbandonò che
                                                coll'alba, quando l'orologio della torre lo richiamò
                                                dalle plaghe della inesorabile fantasia ai solchi
                                                della crudele realtà. Ma i libri su cui si gettò
                                                come si precipita sulla fontana il pellegrino
                                                assetato non erano più quelli del giorno prima: che
                                                insipida presa, che gelata selva di formule, che
                                                arida landa di dubbii, di supposizioni, di errori!
                                                Come mai tutto ciò aveva potuto, per tanto tempo,
                                                formare la sua delizia, il suo orgoglio, l'esistenza
                                                sua tutta intiera?</p>
               <p>Egli si vide allora spalancato un abisso in cui si
                                                sentiva irresistibilmente trascinato; come un ragno
                                                a cui la verga di uno spensierato fanciullo abbia
                                                infrante tutte le fila cui era sospesa la pensile
                                                dimora.</p>
               <p>Fu dapprima uno sgomento inenarrabile, una perturbazione
                                                spasmodica, se così è lecito esprimersi, di tutte le
                                                fibre dell'animo suo; uno stupore, una meraviglia,
                                                di sè, degli altri, di tutto, come sarebbe quella di
                                                un uomo che addormentatosi tranquillamente nel
                                                proprio letto, si risvegliasse d'improvviso
                                                sull'ultima vetta dell'Imalaia, o all'estremo
                                                confine delle sabbie del Sahara. Questi dolori
                                                sogliono condurre per mano la pazzia a destra, a
                                                manca l'abbrutimento: la rassegnazione sta in mezzo
                                                talvolta..... ma è una rassegnazione forse meno
                                                invidiabile dell'abbrutimento e della pazzia.</p>
               <p>Guardata faccia a faccia la via del dovere,
                                                  <quote>l'angusta via del dovere</quote>, come la
                                                chiama il poeta, quella che lo separava per sempre
                                                da Jenny, il giovane De Emma non trovò il coraggio
                                                di batterla che esagerandone le scabrosità,
                                                moltiplicandone le spine, tenendo a bella posta
                                                aperte e sanguinolenti le piaghe che gli
                                                rallentavano il cammino,</p>
               <p>Il suo dolore a poco a poco andava trasformandosi in
                                                voluttà. Come il viaggiatore del deserto, sorpreso
                                                dalla notte, poichè ha acceso un gran fuoco onde
                                                tener lontane le bestie feroci, per paura di
                                                addormentarsi si abbrucia un dito, e come appena lo
                                                spasimo è cessato, lo riabbruccia, e così continua
                                                finchè l'alba tropicale non spunti in suo aiuto;
                                                così il signor De Emma cercava la propria salvezza,
                                                e, povero illuso, credeva trovarla, martirizzandosi
                                                nella fiamma fatale di quell'amore; nè si accorgeva
                                                che in tal modo, lungi dall'allontanarli si
                                                riscaldava e rinvigoriva ogni sorta di mostri nel
                                                cuore.</p>
               <p>Ragionava, sillogizzava sulla sua passione; ciò che è
                                                terribile. Si arrestava, avvolto in certi pensieri
                                                che, se altri avesse potuto leggergli dentro
                                                all'involucro cerebrale avrebbero fatto dubitare
                                                della sua ragione.</p>
               <p>Continuava, ma macchinalmente, gli studi di medicina; il
                                                resto del tempo impiegava (oh dov'era l'uomo serio
                                                d'una volta!) rileggendo e meditando le istorie
                                                innumeri degli amori e degli amanti infelici.</p>
               <p>Con esse cominciò ad insinuarsegli nell'animo il veleno
                                                che dalle pagine sublimi del Werther e dell'Ortis si
                                                era versato in tutta la letteratura dell'epoca.</p>
               <p>La sirena del suicidio venne a cantargli nell'animo le
                                                sue terribili ed affascinanti canzoni. Accade in
                                                questi rabbuiamenti del senso morale come
                                                nell'orgie: il ritornello vi trascina.</p>
               <p>E il giovine De Emma si trovò una brutta notte a
                                                ripeterlo colla passiva incoscienza dell'uomo
                                                soggiogato da una fissazione sopra il parapetto del
                                                Tamigi.</p>
               <p>Pioveva una belletta negra, figlia dei nembi e della
                                                caligine delle officine. L'acqua del fiume correva
                                                densa, scura, con dei vaghi riflessi plumbei. Scena
                                                atta veramente a disgustare del mondo.</p>
               <p>Egli diceva fra sè, con tutta calma, che non c'era
                                                ragione di rimanervi.</p>
               <p>Ma s'ingannava: per sua buona sorte, la ragione ci fu e
                                                tale da riconciliarlo perfettamente con la vita.</p>
               <p>A sua destra, lontano una cinquantina di passi, le
                                                finestre illuminate di una palazzina gettavano sulla
                                                superficie liscia, oleosa del Tamigi i suoi riflessi
                                                simili a pezzi di tela sudicia.</p>
               <p>Subitamente gli colpì l'occhio di sbieco qualcosa di
                                                bianco che scendeva tuffarsi là dentro. E, fra lo
                                                scroscio sordo e pigro dell'onda e il rombo cupo
                                                delle macchine che rantolavano la loro veglia,
                                                distinse un tonfo leggiero.</p>
               <p>Non ci avrebbe posto mente (aveva ben altro per il capo)
                                                se non ne fosse seguito una specie di tumulto nella
                                                casa vicina. Si gridava aiuto, accorreva gente con
                                                delle lanterne, si staccavano delle barche.</p>
               <p>Si mosse istintivamente e discese anch'egli alla
                                                riva.</p>
               <p>Sul fiume era cominciata la ricerca; tre barche in
                                                crocchio scendevano la corrente e, in mezzo ad esse,
                                                qualcuno gettavasi a nuoto e tuffavasi: a brevi
                                                intervalli, quando veniva a galla, i barcaiuoli gli
                                                gettavano dei monosillabi di consiglio, di
                                                avvertimento. - Si trattava certo di qualcuno caduto
                                                nel fiume.</p>
               <p>De Emma, in mezzo alla folla raccolta sulla sponda,
                                                guardava, aspettava con grande ansietà: avrebbe
                                                voluto essere dalla partita di salvataggio.</p>
               <p>Cosa strana; il sentimento della vita spento dal tedio
                                                della propria esistenza, rinasceva in lui dalla
                                                compassione per quell'infelice.</p>
               <p>Finalmente una esclamazione venne dal fiume ad annunziare
                                                il successo dell'impresa.</p>
               <p>Una barca si staccò innanzi alle altre e si avvicinò
                                                rapidamente alla riva. Recava il corpo inanimato di
                                                una donna.</p>
               <p>I barcaiuoli la portarono in una casupola vicina. e
                                                chiusero i battenti dell'uscio in faccia alla
                                                curiosità invadente della folla.</p>
               <p>Dopo qualche minuto, un finestrello s'aperse; una voce
                                                gridò:</p>
               <p>- Un medico!...</p>
               <p>- Eccolo, rispose De Emma, che era rimasto là in
                                                mezzo.</p>
               <p>L'uscio si riaperse e fu introdotto nella camera.</p>
               <p>La donna distesa sopra un mucchio di reti non s'era punto
                                                riavuta. Egli si assicurò che il cuore le batteva
                                                fievolmente.</p>
               <p>Era giovane e bellissima: indossava una splendida veste
                                                di raso bianco e aveva un stupendo monile di
                                                brillanti al collo.</p>
               <p>Quella brava gente aveva esaurito senza frutto tutti i
                                                soliti mezzi empirici per richiamarla alla vita.</p>
               <p>De Emma si curvò e, posate le proprie labbra sulle sue,
                                                con quanta forza aveva nei polmoni inspirò a più
                                                riprese nel petto della giovane.</p>
               <p>Dopo un quarto d'ora un debol soffio indicò che le
                                                funzioni respiratorie si rianimavano.</p>
               <p>Due o tre curiosi erano riusciti a penetrare in casa col
                                                dottore; mentre egli era curvo intento
                                                all'operazione sporgevano il capo sopra le sue
                                                spalle per vedere.</p>
               <p>Uno di essi, un vetturale della vicina stazione,
                                                sclamo:</p>
               <p>- Tò la ballerina della palazzina verde. Qualcun altro
                                                confermò le sue parole. De Emma domandò:</p>
               <p>- Sta qui vicino?</p>
               <p>- A due passi.</p>
               <p>Il luogo non era adatto alle cure necessarie nella crisi
                                                che stava per dichiararsi. Per suo ordine i
                                                barcaiuoli la presero e la trasportarono in casa
                                                sua.</p>
               <p>Colà nessuno s'era accorto della sua assenza; un
                                                servitore che dormiva in anticamera si alzò in
                                                soprassalto e, tutto sbalordito, li guidò nella
                                                camera della signora.</p>
               <p>Attraversando l'appartamento la triste comitiva si
                                                imbattè nel finale di un banchetto d'uomini. Nella
                                                sala da pranzo dormicchiavano distesi nella posa di
                                                volgari ubbriaconi lords e gentlemens dei più noti
                                                del gran mondo.</p>
               <p>I meno cotti, all'inatteso spettacolo, pensando si
                                                trattasse di una burletta di quella matta di
                                                Rosilde, che quella sera li aveva invitati, come
                                                diceva il biglietto "all'ultima cena" levarono alte
                                                risa e batterono le mani; e afferrato un candeliere
                                                fecero scorta recitando le preci dei defunti.</p>
               <p>Figuratevi come rimanessero quando si accorsero che la
                                                cosa era pur troppo seria.</p>
               <p>Due, che giocavano in un salotto attiguo, assorti nella
                                                loro partita non intesero e non videro nulla: nel
                                                silenzioso stupore di quel momento si sentivano
                                                distintamente le loro irose osservazioni.</p>
               <p>Un <foreign xml:lang="en">reporter</foreign> di un
                                                giornale del mattino scarabocchiava in un <foreign xml:lang="fr">boudoir</foreign> il suo cenno
                                                descrittivo. Fu il solo ad afferrar subito il vero:
                                                ma, avvezzo per professione a non meravigliarsi di
                                                nulla, seguì colla matita sulle labbra il convoglio,
                                                ne osservò i particolari, assunse a bassa voce
                                                minute osservazioni e tornò tranquillamente a
                                                terminare l'articolo, felice di potere nella chiusa
                                                impreveduta di esso regalare ai suoi lettori una
                                                ghiotta primizia.</p>
               <p>Il dottore riuscì non senza stento a congedare tutta
                                                quella marmaglia in giubba nera e non permise di
                                                rimanere che al barcaiuolo che avea pescata la
                                                giovinetta,</p>
               <p>Dopo un'ora di sforzi Rosilde cominciò davvero a
                                                riaversi. Aprì gli occhi, e al ritrovarsi nella sua
                                                camera, fe' una smorfia di disgusto.</p>
               <p>Volle sapere come c'era tornata e bisognò
                                                contentarla.</p>
               <p>Quando il signor De Emma ebbe terminata la sua breve
                                                relazione, lei si tolse dal collo il monile di
                                                brillanti e porgendolo al barcaiuolo:</p>
               <p>- Prendi, spetta a te; io l'avevo portato per chi avesse
                                                ripescato il mio cadavere. Tu mi hai servita un po'
                                                troppo sollecitamente, - ma non importa, la colpa è
                                                dello stupido mio destino.</p>
               <p>- Quanto a voi, disse poi al dottore, non vi date troppo
                                                fastidio, il miglior servizio è lasciarmi finir
                                                presto.</p>
               <p>De Emma, nella sua passione di medico, non si sgomentò
                                                per questo.</p>
               <p>Non vide in lei che un organismo da conservare a dispetto
                                                della sua volontà e prese a cuore il suo
                                                compito.</p>
               <p>Per parecchie settimane fu una guerra continua fra il
                                                medico e l'inferma. Egli faceva valorosamente il suo
                                                assedio, ed ella, benchè soggiogata da quel fermo
                                                proposito, si schermiva con delle segrete astuzie,
                                                con delle resistenze dissimulate.</p>
               <p>Però la crisi fu più lunga di quello che il dottore si
                                                riprometteva: quando credeva d'averla vinta scoprì
                                                d'aver di fronte un nemico formidabile. La Rosilde
                                                era affetta da un serio male di cuore che il suo
                                                tentativo di suicidio aveva aggravato. Era questa la
                                                causa della sua disperata risoluzione; la
                                                disperazione di guarire l'aveva buttata nelle
                                                braccia della morte per finirla colle ansie, colle
                                                terribili delusioni di una lenta consunzione, che
                                                pareva inevitabile.</p>
               <p>Quel giorno Rosilde gli gettò come una sfida queste dure
                                                parole:</p>
               <p>- Per far tanto armeggio bisognerebbe almeno sapermi
                                                rifare questo ordigno guasto. E picchiava
                                                coll'indice sul suo seno ansimante per l'asma, eh!
                                                che ne dite, patria?</p>
               <p>- Lo spero, rispose gravemente il De Emma con una
                                                sicurezza che non era punto una simulazione.</p>
               <p>- Davvero? ebbene proviamo.</p>
               <p>Da quel giorno fu di una docilità assoluta. Ella amava la
                                                vita.</p>
               <p>Il romanzo della ballerina del Covent-Garden, rivestito
                                                di tutte le grazie letterarie dei giornali,
                                                corredata delle ipotesi e delle spiegazioni con cui
                                                si fabbrica il mistero, menò grandissimo rumore.
                                                Tutti gli amici vennero a trovarla; molte notabilità
                                                vollero esserle presentate: ella fu per due mesi
                                                grandemente alla moda. Malgrado il divieto del
                                                medico, per due ore il giorno si teneva nella stanza
                                                di lei una sceltissima conversazione.</p>
               <p>Un po' la nuova speranza, un po' la cura del De Emma
                                                cominciavano a trionfare del male. La giovinetta
                                                rifioriva. Quelli che sapevano della sua malattia
                                                dichiarata incurabile da due celebrità mediche del
                                                paese ne facevano le meraviglie.</p>
               <p>Quando essi la complimentavano della sua guarigione, essa
                                                rispondeva:</p>
               <p>- Non so nulla io, è tutto merito del mio genio
                                                taciturno.</p>
               <p>Voleva dire il De Emma.</p>
               <p>Nessuno l'aveva mai veduto.</p>
               <p>Qualche volta egli veniva mentre c'era gente; e la
                                                Rosilde s'alzava per ricevere il "genio"; di solito
                                                rientrando congedava seria seria la compagnia.</p>
               <p>Si cominciò a scherzare del misterioso personaggio: poi
                                                ad esserne curiosi.</p>
               <p>Il baronetto Mac Snagley aveva un fratello che soffriva
                                                di cuore: pregò Rosilde di presentargli il suo
                                                medico.</p>
               <p>De Emma ebbe la sorte di guarire il giovinetto Arturo
                                                Snagley, idolo della famiglia.</p>
               <p>La sua riputazione si estese nella alta società di
                                                Londra.</p>
               <p>Parecchie altre cure felici finirono per metterlo in
                                                voga.</p>
               <p>La sua non era soltanto fortuna. Per il primo aveva
                                                indovinato, allora al tempo delle cliniche dirette e
                                                operative, l'importanza dell'igiene nella cura delle
                                                lente alterazioni organiche: non violentava il male,
                                                aiutava indirettamente la natura a correggerlo, a
                                                sopprimerlo.</p>
               <p>La novità del suo metodo, la gradevole facilità di
                                                eseguirlo aggiungevano attrattiva alla sua
                                                assistenza.</p>
               <p>Quando venne la primavera Rosilde per suo consiglio
                                                affittò un grazioso villino dalle parti di
                                                Brighton.</p>
               <p>L'aria aperta, la quiete della vita campestre compierono
                                                la sua guarigione.</p>
               <p>De Emma le rare volte che fu colà a visitarla si confermò
                                                nella certezza di avere rimosso definitivamente ogni
                                                minaccia del male. Gli istinti della sua prima
                                                giovinezza avevano ripreso il dominio della sua
                                                vita, Ella ritornava la gaia fanciulla di
                                                Castelletto. Aveva stretto relazione con la moglie
                                                del ministro e l'accompagnava nelle sue visite di
                                                beneficenza per le capanne dei contadini. Qualche
                                                volta ne invidiava ad alta voce gli uffici. I suoi
                                                sentimenti di donna e di campagnuola vi avrebbero
                                                trovato intera soddisfazione.</p>
               <p>Ella e De Emma si dovevano scambievolmente la vita. In
                                                lui i tristi fantasimi del suicidio eransi dissipati
                                                dinnanzi all'amore rinato della scienza e alla
                                                fiducia in sè stesso, - a ciò venne dopo qualche
                                                mese ad aggiungersi un alleato anche più
                                                poderoso.</p>
               <p>Una mattina di estate, all'ora in cui il dottore era
                                                solito ricevere in casa, il servo introdusse un
                                                signore nel quale il dottore ravvisò non senza
                                                meraviglia il signor Hutley, il padre di Jenny.</p>
               <p>Costui gli tenne questo strano discorso:</p>
               <p>- Voi siete un orgoglioso: avete lasciata la mia casa
                                                dove tutti vi volevano bene; ora io vengo umilmente
                                                a pregarvi di ritornare. Zitto, non ricusate, vi
                                                scongiuro; mia figlia è malata; voi siete medico,
                                                guaritela.</p>
               <p>Nessuno seppe mai bene come terminasse questo colloquio;
                                                pare che i due si trovassero nelle braccia l'un
                                                dell'altro. La stessa scena dovette ripetersi la
                                                sera in casa del signor Hutley e c'era presente una
                                                giovanetta un po' pallida che singhiozzava di
                                                gioia.</p>
               <p>Il dottore De Emma sposò poco dopo la sua Jenny; e partì
                                                con essa per un viaggio sul continente.</p>
               <p>Ma, come dicono i contadini, il Signore non vuole nessuno
                                                contento. Furono richiamati tosto a Londra dalla
                                                triste notizia che Hutley era stato colpito da una
                                                apoplessia. Gli sposi tornarono appena in tempo di
                                                ricevere la sua benedizione.</p>
               <p>Dopo la morte del padre, Jenny fu colta da una così
                                                profonda malinconia che il marito pensò a levarla
                                                dai luoghi che le rammentavano troppo vivamente la
                                                disgrazia. E Jenny accettò con viva riconoscenza la
                                                proposta di venire in Italia.</p>
               <p>Il dottore aveva ereditato in Lomellina da un lontano
                                                parente una vistosa tenuta: e poichè egli poco
                                                ambizioso, tutto assorto negli studi scientifici
                                                poco ci teneva alla sua clientela risolvettero di
                                                fissare la loro dimora a Zugliano, dove avevano
                                                passati i momenti più lieti del loro viaggio di
                                                nozze.</p>
               <p>Frattanto De Emma aveva, se non dimenticata, almeno
                                                perduta di vista la Rosilde.</p>
               <p>Solo aveva risaputo ch'ell'era tornata verso il fine
                                                dell'estate a Londra ed era risalita sul
                                                palcoscenico.</p>
               <p>Egli si proponeva di recarsi a salutarla prima di lasciar
                                                l'Inghilterra ma preoccupato dei preparativi della
                                                partenza rimandava di giorno in giorno la
                                                visita.</p>
               <p>Una mattina, era pressapoco l'anno da quella sera lugubre
                                                del loro primo incontro, ricevette l'invito dì
                                                passare da lei.</p>
               <p>La poveretta era ricaduta malata: l'aria pesante di
                                                Londra e gli strapazzi del palcoscenico avevano
                                                risvegliate le sue sofferenze di cuore.</p>
               <p>Il dottor De Emma ebbe rimorso di abbandonare così colei
                                                che era la causa di ogni sua fortuna, e si trattenne
                                                tutto quell'inverno.</p>
               <p>Anche allora egli riuscì a scongiurare la crisi
                                                minacciata.</p>
               <p>Le sue cure vinsero la violenza del male. Verso il fine
                                                di febbraio Rosilde tornò a stare meglio, ma era
                                                tanto debole stavolta, tanto sfinita che la
                                                convalescenza progrediva molto stentatamente.</p>
               <p>La rigidezza dei clima la teneva in continue
                                                oscillazioni. Il dottore pensava con viva
                                                inquietudine ai venti e alle pioggie del marzo
                                                imminente. Una settimana di tempesta poteva uccidere
                                                l'Inferma.</p>
               <p>Allora egli suggerì il ritorno in Italia. Rosilde non
                                                disse nè sì nè no, ma non si decideva mai.</p>
               <p>Il dottore indovinò il segreto motivo della sua
                                                esitanza,</p>
               <p>Ella non aveva più parenti all'infuori di Mansueta che
                                                stava a servire dal curato di Sulzena: la malattia
                                                aveva esauriti quasi interamente i suoi risparmi. In
                                                Italia come e dove avrebbe vissuto?</p>
               <p>Il dottore ne parlò a Jenny, le ricordò le obbligazioni
                                                ch'egli aveva alla Rosilde, gli confidò il suo stato
                                                e la pregò di trovar modo di aiutarla.</p>
               <p>La giovine sposa, buonissimo cuore, interpretò rettamente
                                                e liberalmente il suo desiderio. Si recò essa stessa
                                                dall'inferma e tanto fece e tanto disse che
                                                l'indusse a seguirli in Italia.</p>
               <p>Per qualche mese le cose andarono a meraviglia, l'accordo
                                                delle due giovani pareva perfetto; quando Rosilde
                                                parlava di partire i signori De Emma le davano sulla
                                                voce, ed ella messi da parte i pensieri
                                                dell'avvenire accettava con gioia la generosa
                                                ospitalità.</p>
               <p>Ma, dicono i montanari, due galli in un pollaio, due
                                                donne in una casa non fanno il paio.</p>
               <p>Il sereno non tardò ad intorbidarsi.</p>
               <p>Colla salute rinverdiva la mirabile bellezza di Rosilde;
                                                la sua fisionomia vivace, espressiva, gareggiava
                                                vittoriosamente colla figura forse un po' tranquilla
                                                di Jenny. Tutti ne parlavano in Zugliano e nei
                                                dintorni; facevano dei confronti, aggiungevano delle
                                                supposizioni che appunto per il loro carattere di
                                                maldicenza trovavano larga e pronta accoglienza.</p>
               <p>Qualche ciarla cominciò a salire fino all'orecchio della
                                                signora De Emma. Ella cominciò a dubitare, poi a
                                                sospettare.</p>
               <p>Il sospetto è un miraggio che ha l'aria di una
                                                rivelazione. Tutte le cose pigliano attraverso a
                                                quello un'apparenza menzognera che, per disgrazia, è
                                                più verosimile del vero, s'incontrano in una logica
                                                più stretta perchè più artifiziale della realtà.</p>
               <p>La effusione tutta italiana con cui Rosilde manifestava
                                                al dottore la propria riconoscenza, parve a Jenny,
                                                più contegnosa, l'espressione di un sentimento più
                                                caldo e meno lodevole.</p>
               <p>Essa vide in lei non già una rivale, ma una minaccia al
                                                suo avvenire, alla tranquillità della casa; e la sua
                                                amicizia per Rosilde al soffio gelato della gelosia
                                                inaridì.</p>
               <p>Tuttavia non trascese in volgari ostilità: dissimulò
                                                nobilmente il suo sospetto, il suo timore, tutto,
                                                fuorchè una cosa, la sua freddezza. Ma questa bastò
                                                a Rosilde per indovinare tutto il resto.</p>
               <p>La triste scoverta la fe' pensare ai suoi casi, alla
                                                precaria sua condizione, all'incerto avvenire, ma
                                                sovr'ogni altra cosa all'umiliazione di essere a
                                                carico de' suoi ospiti. A tutta prima ella, come poi
                                                confessò al dottore, ebbe un accesso di odio per
                                                colei che coi suoi sospetti veniva a turbar la sua
                                                quiete: ma si persuase poi che la signora De Emma
                                                aveva ragione. Rosilde era innocente: aveva
                                                invidiata la felicità della casa in cui era stata
                                                raccolta ma l'aveva rispettata: non mai il suo cuore
                                                erasi aperto a delittuosi desideri. Voleva bene al
                                                dottore come ad un amico, ad un fratello maggiore
                                                com'egli si mostrava con lei: i loro caratteri
                                                entrambi risoluti, franchi, fieri non eran fatti per
                                                amarsi diversamente. L'amicizia si contenta spesso
                                                della somiglianza, l'amore esige quasi sempre
                                                l'antitesi dei caratteri; cerca l'armonia nelle
                                                differenze. Per invaghire un'indole così vivace e
                                                quasi virile come quella di Rosilde ci voleva un
                                                animo più tenero, più pieghevole, direi quasi più
                                                femmineo</p>
               <p>Ella deliberò di lasciare senz'indugio la casa De Emma e
                                                annunzio a tavola il suo divisamento senza
                                                preamboli, senza mezze confidenze, senza misteriose
                                                titubanze a tutti due i suoi ospiti insieme: disse
                                                che Mansueta l'aveva invitata a passare qualche
                                                tempo con lei e che intendeva recarsi a Sulzena
                                                l'indomani, - così senz'altro. Poi, con singolare
                                                tristezza, sorridendo, mutò discorso risparmiando al
                                                dottore l'imprudente ingenuità di farle delle
                                                preghiore e alla signora l'impaccio di nascondere la
                                                sua soddisfazione. Con lei si mostrò gentilissima,
                                                serena, volendo dissipare in lei persino l'ombra del
                                                dubbio.</p>
               <p>Questa fu la sua vendetta. Jenny ne fu commossa, Nel
                                                congedarla il giorno dopo non potè esimersi dal
                                                dirle: - tornerete?</p>
               <p>Rosilde le rispose: - A salutarvi. Molto probabilmente io
                                                lascierò di nuovo l'Italia. E le strinse la mano
                                                perfettamente tranquilla.</p>
               <p>Il dottore s'era accorto all'ultimo delle inquietudini
                                                della moglie e, contentissimo di essere liberato da
                                                una posizione molesta, si guardò bene dal
                                                rattizzarla con delle imprudenze. Riconoscente di
                                                tutto cuore a Rosilde della sua discrezione, finchè
                                                ella rimase a Sulzena, non cercò una volta sola di
                                                vederla.</p>
               <p>La ritrovò una sera per caso in quelle circostanze strane
                                                descrittemi dallo speziale.</p>
               <p>La povera giovine sorpresa nel proprio segreto gli contò
                                                allora la sua vita degli ultimi mesi, un romanzo di
                                                trista e funesta dolcezza. L'infelice s'era
                                                lusingata di tradurre in pratica il suo sogno di
                                                Brighton.</p>
               <p>La quiete del Presbitero l'aveva sedotta, ammaliata il
                                                carattere timido, pensieroso e malinconico di Don
                                                Luigi, allora giovane di aspetto e di forze malgrado
                                                i suoi quarant'anni sonati.</p>
               <p>Per certe donne l'amore non è che una forma più squisita
                                                della compassione: danno il loro cuore per un
                                                sentimento affine a quello per cui si farebbero
                                                suore di carità.</p>
               <p>Rosilde era di questi caratteri che pensano sempre agli
                                                altri e mai a sè stessi, che si guardano ansiosi
                                                intorno per trovare se c'è persona da soccorrere, da
                                                consolare e si feriscono spesso a morte per risanare
                                                il primo capitato da una scalfittura,</p>
               <p>La triste solitudine di quest'uomo così buono, così degno
                                                d'affetto la commosse.</p>
               <p>Ella non dava per sè stessa una grande importanza alle
                                                passioni amorose, ma come la madama Warens di
                                                Rousseau, e come la maggior parte delle donne,
                                                credeva che gli uomini non potessero farne senza, e
                                                veramente gli uomini che ella aveva incontrati, il
                                                mondo corrotto in cui aveva vissuto non potevano
                                                darle una più retta opinione.</p>
               <p>Perciò le pareva di scorgere nella vita di don Luigi un
                                                vuoto doloroso.</p>
               <p>Ella, così pronta a sacrificarsi senza chiedere ricambio,
                                                non capiva che si potesse fare di un'idea, di un
                                                sentimento soprannaturale l'interesse massimo della
                                                vita. Gli è che il suo cuore arrivava molto più in
                                                alto della sua mente incolta.</p>
               <p>Quando ella, nascosta dietro le stecche delle persiane o
                                                fra i cespugli del giardino, vedeva don Luigi
                                                appoggiarsi meditabondo al muricciuolo dell'orto, e
                                                là rimanere immobile per dell'ore colla fronte
                                                corrugata, gli occhi fissi alle cascatelle del
                                                torrente: poi levarsi repentinamente e passeggiare e
                                                poi fermarsi di botto e riprendere a camminare a
                                                passi ineguali, - ella s'immaginava che fossero le
                                                torture di un'indole passionata costretta a
                                                ripiegarsi dentro di sè.</p>
               <p>Ella non aveva torto interamente. La gioventù,
                                                ingagliardita dal lungo ritegno, tentava allora
                                                l'ultima e più formidabile ribellione contro le
                                                rigidezze del povero prete, mascherando i suoi
                                                assalti con quel misticismo, - potente e fuorviata
                                                sensualità delle indoli caste, - il quale penetra
                                                l'umana natura nelle sue più intime fibre, e la
                                                colpisce nell'arcano principio onde si congiunge
                                                l'elemento morale colla materia.</p>
               <p>Don Luigi attraversava quella crisi in cui il senso
                                                aggredisce la volontà violentemente, all'improvviso
                                                senza più avvertirla colle tentazioni, - e riesce
                                                spesso a sopraffarla.</p>
               <p>Egli andava inconsciamente contro il pericolo,
                                                dissimulato dai sintomi più diversi e più
                                                lontani.</p>
               <p>Sentiva un grande distacco dalle cose terrene, una
                                                stanchezza scevra di desideri, - eppure egli non era
                                                mai stato così debole di fronte ai piaceri mondani:
                                                non li temeva, perciò non stava in guardia.</p>
               <p>Così è, quando il vapore aderge troppo alto si scioglie e
                                                precipita nel rigagnolo.</p>
               <p>Qualche volta Rosilde sbucava fuori dal suo nascondiglio
                                                e andava raccogliendo fiori, camminando dall'una
                                                all'altra aiuola queta e silenziosa, come le
                                                premesse di non frastornar le sue meditazioni.</p>
               <p>Egli non tardava a scorgerla. Non l'evitava punto; la
                                                seguiva placidamente cogli occhi; guardava la sua
                                                manina bianca passar coll'agilità di una farfalla
                                                dall'uno all'altro cespo fiorito a farvi la sua
                                                preda, senza neppur farne cadere una stilla della
                                                rugiada che ne imperlava le fronde.</p>
               <p>Di solito se le accostava lentamente, e, mentre essa
                                                componeva ghirlande e mazzolini per l'altare,
                                                avviava con lei, senza sforzo, la conversazione.</p>
               <p>Parlavano dei fiori, del paese, ma nei discorsi più
                                                indifferenti trapelava l'alto pensiero di lui, il
                                                sentimento vivace di lei.</p>
               <p>Così poco alla volta, quel loro mattutino colloquio
                                                divenne una necessità della loro vita. Rosilde non
                                                mancò più di farsi trovare in giardino; e Don Luigi
                                                ci si recava dopo la messa inconsciamente per una
                                                abitudine che non gli costava nulla e gli era molto
                                                più cara che non credesse.</p>
               <p>Rosilde era uno di quegli eccezionali temperamenti di
                                                donna che, per la loro ventura, il poeta e il
                                                filosofo, - questi ossessi dell'idea e
                                                dell'immagine, - dovrebbero trovare sempre
                                                sull'aspro cammino della loro vita cogitabonda.
                                                Indoli fatte per riconoscerne, per ammirarne più che
                                                per capirne la superiorità. per tollerarne con
                                                pietosa e quasi inconscia abnegazione le debolezze,
                                                vigilanti alla felicità dell'uomo distratto dalle
                                                alte cure, pazienti ad attenderlo, sollecite ad
                                                aggiungere olio alla lampada della loro devozione
                                                come le vergini dell'evangelo.</p>
               <p>Nei primi giorni che ella passò al presbiterio malata,
                                                sfinita di cuore e di forze ella non vedeva Don
                                                Luigi che molto raramente; ma sentiva intorno a sè,
                                                in tutte le cose, la carità benefica delle sue
                                                premure, la sua pietà nobile, generosa, schiva di
                                                mostrarsi.</p>
               <p>Ad ogni momento Mansueta le usava qualche riguardo,
                                                qualche nuova cortesia, - e sempre ne attribuiva il
                                                merito al padrone: - don Luigi così ha detto, don
                                                Luigi ha pensato, don Luigi ti manda questo e
                                                quest'altro.</p>
               <p>Ell'erasi così bene avvezza alle dolcezze di quella casa
                                                che il pensiero d'uscirne la sgomentava tutta. Però
                                                quando, convalescente, ella venne a ringraziar don
                                                Luigi, comprendendo che per discrezione dovea
                                                prendere finalmente congedo, tremava e i suoi occhi
                                                erano assai più fecondi di lagrime che le sue labbra
                                                di parole. Ma il buon prete alle prime parole di
                                                riconoscenza la interruppe; il suo viso pallido
                                                arrossì subitamente dalla commozione, e scotendole
                                                la mano:</p>
               <p>- Che dite mai, che dite mai.... un piacere, un
                                                dovere....</p>
               <p>Rosilde ebbe la soave, intima certezza che la sua
                                                presenza colà non era molesta, e non finì il
                                                discorsetto preparato e incominciato.</p>
               <p>Don Luigi aveva soggiunto:</p>
               <p>- Che volete, siete capitata in un eremo, e in un brutto
                                                mese; ma ora viene la bella stagione e vi ci
                                                troverete molto meglio: non manca in questa
                                                solitudine una certa selvaggia bellezza: vedrete dei
                                                luoghi di una singolare amenità.</p>
               <p>La giovinetta accolse queste parole con un sorriso di
                                                gratitudine, come la più cortese maniera d'invitarla
                                                a rimanere. Ma forse il sentimento che le inspirava
                                                era ancora più nobile.</p>
               <p>Ho dovuto convincermi per esperienza che don Luigi non
                                                pensava mai alla partenza dei suoi ospiti. La loro
                                                domanda di congedo era sempre per lui una sorpresa
                                                che, secondo i casi, combatteva con una viva e
                                                affettuosa resistenza, o, come nel caso mio, subiva
                                                come una triste necessità.</p>
               <p>Ella rimase dunque. Ispirata dalla calda sua
                                                riconoscenza, dalla indipendenza del suo carattere e
                                                della sua educazione bizzarra, si convinse che non
                                                solo era di troppo, ma poteva recare qualche
                                                conforto a quella malinconica vita di anacoreta, Ed
                                                aveva istintivamente abbracciato, prima che compresa
                                                la sua missione: - umile e sublime missione!</p>
               <p>Il suo mestiere l'aveva avvezza a riguardare sè stessa
                                                come un giocattolo: come uno svago, - ed ora, dopo
                                                aver rallegrato colle sue danze le noie di tanti
                                                oziosi e buoni a nulla, le pareva di nobilitarsi col
                                                fare omaggio di sè stessa a un uomo di merito e di
                                                cuore, ad uno che l'aveva ospitata, che le aveva
                                                usato riguardo senza esservi spinto nè dalla
                                                concupiscenza nè dalla vanità.</p>
               <p>Però fu con viva gioia ch'ella si accorse d'essergli
                                                cara.</p>
               <p>Ciò bastava al suo orgoglio e non aveva la pretesa nè di
                                                dare, nè di ottenerne amore. Era troppo modesta per
                                                questo.</p>
               <p>Certo ella non scandagliava troppo in fondo i proprii
                                                sentimenti, non notomizzava con analisi
                                                soverchiamente rigorosa l'effetto che produceva nel
                                                suo cuore lo sguardo affettuosamente grave di don
                                                Luigi, il suo viso allora giovanile e incorniciato
                                                da ricche ciocche ricciute di capelli nerissimi.</p>
               <p>Ella ci teneva a non farsi illusioni, - e forse questa
                                                sua modesta smania di realtà era la più grande, la
                                                più generosa delle illusioni.</p>
               <p>Però ella non la smentì mai neppure con sè stessa; se i
                                                desideri, i timidi suggerimenti del suo cuore si
                                                levarono alla fine contro di essa per dissiparla, -
                                                ella seppe vincerli, frenarli, farli tacere.</p>
               <p>Ella non pensò mai a calcolar sull'avvenire di lui e del
                                                presente non prese mai che le ore di riposo: e
                                                quando si avvide che ella poteva influire sul suo
                                                destino, nuocergli, ebbe il coraggio di....</p>
               <p>Ma non precipitiamo gli avvenimenti.</p>
               <p>Rosilde e don Luigi si vedevano dunque regolarmente tutte
                                                le mattine.</p>
               <p>A quell'ora, dopo la messa prima, si faceva nel
                                                Presbiterio e nel villaggio una gran pace. Il
                                                campanile dopo aver confidato agli echi della
                                                montagna i suoi squilli di benedizione taceva.
                                                Baccio, svestito, coll'abito di sacrestia, il sacro
                                                carattere delle sue funzioni, usciva in campagna con
                                                tutta la sua famiglia. Mansueta attendeva al governo
                                                del suo pollaio: governo assoluto, personale,
                                                faccenda di colossale importanza.</p>
               <p>Essi rimanevano soli in mezzo alla vasta e gioconda
                                                quiete mattinale. Era giunta la primavera. L'aria
                                                olezzava di primolette e di viole. Nei campicelli
                                                scaglionati sui clivi, una verzura pallida
                                                annunziava colla lirica verginale delle sue tinte
                                                delicate l'epopea splendida delle spighe d'oro.</p>
               <p>In tanta gloria di cielo, in tanta serenità di paesaggio,
                                                i loro colloqui erano tutti tranquilli e lieti.</p>
               <p>Quantunque Rosilde avesse per don Luigi un grande
                                                rispetto, l'umiltà vera di lui, la sua repugnanza
                                                per ogni apparato. per ogni posa anche la più
                                                legittima della sua dignità, davano alla
                                                conversazione un tono perfetto di uguaglianza.
                                                Schivo di tutte le affettazioni, egli non la
                                                chiamava mai figliola e, neppure sorella, diceva
                                                senz'altro Rosilde.</p>
               <p>Egli, come io stesso ne feci la prova molti anni di poi,
                                                era anzi istintivamente disposto a riconoscere una
                                                certa superiorità nella gente che avesse vissuto
                                                nella città. L'attrattiva del mondo era allora anche
                                                più possente sulla fantasia dell'anacoreta.
                                                Riguardava con uno sgomento d'ammirazione quella
                                                debole giovinetta che aveva da sola attraversata
                                                quella vita che gli ascetici suoi maestri gli
                                                avevano paurosamente descritta come un vortice
                                                divoratore.</p>
               <p>Era una delizia inenarrabile il sentirla parlare dei suoi
                                                viaggi e Rosilde, vedendo che ciò lo divertiva,
                                                gliene parlava sovente.</p>
               <p>Poco alla volta il racconto della sua vita teatrale venne
                                                a frammischiarsi ai discorsi placidi dei primi
                                                giorni, e ad interromperli sovente.</p>
               <p>Don Luigi, affascinato, si dimenticava; si avvezzava
                                                senza volerlo, senza accorgersene, a carezzare col
                                                pensiero, sulla fronte bianca, sulle treccie bionde,
                                                sulle labbra rosee della bella narratrice, le malie,
                                                gl'incanti ch'ella gli suscitava colle sue parole
                                                dinanzi alla mente. Se qualche volta, sopraffatto
                                                dalle immagini lusinghiere, chiudeva gli occhi,
                                                riaprendoli trovava dinanzi a sè il sorriso sereno,
                                                soave di Rosilde. E, infine, sorrideva egli stesso,
                                                - e, in quel momento di debolezza, egli era vinto;
                                                il suo cuore, colto alla sprovveduta, cedeva al
                                                fascino di quella bontà e di quella bellezza,</p>
               <p>Nè l'uno nè l'altro aveva pronunziato mai la parola
                                                fatale; eppure l'idillio era incominciato: - e la
                                                passione per un sentiero sparso di fiori, molle di
                                                muschi trascinava la loro innocenza nei suoi abissi
                                                profondi.</p>
               <p>Oh se i loro cuori avessero conosciuto le cose per il
                                                loro vero nome: se l'amore non si fosse celato per
                                                lei sotto le sembianze della devozione, e per lui
                                                sotto quelle più candide dell'amicizia, nulla
                                                sarebbe accaduto.</p>
               <p>Se don Luigi avesse dovuto lottare, o anche solo
                                                formulare un'aspirazione, un desiderio... egli
                                                avrebbe arretrato impaurito; la sua volontà
                                                allarmata avrebbe vinto. Ma nulla di tutto questo.
                                                Ella offriva. egli non aveva che a chinarsi per
                                                accettare.</p>
            </quote>
         </div>
         <div type="chapter" xml:id="IT010028" n="28">
            <head>XXVIII.</head>
            <p>A questo passo il mio amico ed io ci guardammo l'un l'altro ad un
                                        tempo e un sentimento di incredulità e di sorpresa dovette
                                        trasparire dai muti volti, poichè il dottore soggiunse con
                                        maggior calore:</p>
            <p>- È strano; ma è così. Vorrei trasfondere in voi la metà della
                                        convinzione profonda che il racconto di Rosilde mi ha dato.
                                        Vorrei riprodurre un'ombra di quella sua eloquenza che un
                                        affetto senza limiti le ispirava. Ella, la poveretta, sapeva
                                        confessare la sua colpa e giustificare nello stesso tempo
                                        Don Luigi. Dimenticava il proprio pudore per difendere il
                                        suo e ci riusciva. Mi narrava minutamente tutte le soavi e
                                        tristi scene del suo amore per farne risaltare la innocenza,
                                        la purezza sopraffatta ma non vinta di lui. Ella aveva
                                        avvertito gli ostacoli che le condizioni, i pregiudizi del
                                        mondo, gli anatemi della religione metteva fra loro due:
                                        ella s'era tolto il compito di spezzarli da sola; di sfidare
                                        ella sola il biasimo, le convenzioni, di commettere da sola
                                        il sacrilegio, se sacrilegio c'era: - insomma poichè l'amore
                                        doveva costare una colpa - ella volle prendere su sè stessa
                                        la colpa - dargli l'amore, - prevenendo la sua coscienza,
                                        aveva creduto evitargliene i rimorsi. - Io vi dico che
                                        quello era un gran cuore, e che il suo era un errore
                                        sublime.</p>
            <p>Il signor De Emma pronunziò queste parole con forza e ci guardava
                                        colla sicurezza di chi intende d'essere creduto - e noi due
                                        chinammo assenzienti la fronte.</p>
            <p>Il dottore ripigliò:</p>
            <p>- Il suo era l'amore meno l'egoismo - L'idillio progrediva
                                        rapidamente. Tuttavia finchè non usci dalla cornice di
                                        austera realtà del presbiterio, esso rimase sempre così
                                        sereno ed innocente. Don Luigi non sarebbe mai venuto meno
                                        alla severa illibatezza del suo costume là all'ombra del suo
                                        campanile, accanto al suo altare, dove tutto gli rammentava
                                        i doveri che la sua coscienza gli rappresentava
                                        inviolabili.</p>
            <p>Del resto egli non desiderava o non sapeva di desiderare; le
                                        gravi occupazioni che venivano ad interromperlo lo
                                        premunivano contro gli eccessivi abbandoni.</p>
            <p>Ma egli usava passare qualche ora del pomeriggio nella solitudine
                                        tanto cara della Carbonaia che forse voi conoscete. E
                                        Rosilde cominciò a seguirlo colassù. Egli non fu sorpreso di
                                        trovarla in quel soave rifugio dove egli dava da quindici
                                        anni convegno ai sogni della sua gioventù; e si abbandonava
                                        alle vaghe carezze della fantasia. La fantasia fu la
                                        galeotta. Egli non seppe mai bene ciò che gli accadesse
                                        colà. La realtà si perdette nei limbi profondi di un
                                        misticismo inebbriante. Il pietoso inganno per cui la povera
                                        Rosilde fe' sagrificio di tutta sè stessa, non sarebbe mai
                                        svanito se non erano gli sciagurati avvenimenti di questi
                                        giorni.</p>
            <p>I loro ritrovi, liberi di ogni estraneo ritegno, presero una
                                        intonazione assai più ardente. Quando Rosilde arrivava per
                                        sentieri remoti e veniva a sedersi presso di lui, spesso
                                        chinava il bel capo sulle sue ginocchia e passavano delle
                                        ore in silenzio, oppure ella narrava del teatro, gli
                                        raccontava le favole da lei eseguite. Una fra l'altre aveva
                                        la preferenza. Quella del poema di Guarini, che era stata la
                                        sorgente del suo primo successo a Venezia. Ella si godeva di
                                        ripeterne le scene gentili: di fingersi Silvia e chiamare
                                        Aminta il suo compagno.</p>
            <p>La funesta fantasia la sedusse al punto che un giorno tirato
                                        fuori dal suo baule il costume in cui aveva sostenuta la
                                        parte della ninfa - ella lo teneva sempre come ricordo - lo
                                        recò alla Carbonaia prima dell'ora del ritrovo, e
                                        indossatolo quando Luigi venne a sedersi sotto le querele
                                        centenarie, ella sfilò in mezzo alle macchie, e gli si
                                        presentò in quella foggia, col gonnellino azzurro, i biondi
                                        capelli intrecciati di rose bianche e coperti di un lungo
                                        velo sottilissimo, bella, affascinante, smagliante di
                                        amore.</p>
            <p>Al povero uomo parve una visione, egli cadde sbalordito,
                                        delirante ai suoi piedi.</p>
            <p>Da quel giorno essi non vissero più su questa terra.</p>
            <p>In casa non si incontravano quasi più: Rosilde, per convenienza
                                        non erasi mai seduta alla mensa del presbiterio. Ella
                                        evitava con cura di lasciarsi trovare in giardino: temeva i
                                        confronti, voleva che la sua gioia fosse fuori della vita,
                                        lontana dal reale, immensa, senza limiti. E tal fu per due
                                        mesi, in cui il povero Luigi spesse volte si sentì venire
                                        meno dinanzi all'altare e visse come rapito in un sogno.
                                        Egli non viveva più veramente che alla Carbonaia, dove
                                        dimenticava la vita, dove obblioso del suo cielo muto,
                                        impassibile egli trova un paradiso di delizie ardenti.</p>
            <p>La povera Rosilde fu la prima a risvegliarsi - e pur troppo toccò
                                        a me il tristo ufficio di richiamarla alla triste
                                        realtà.</p>
            <p>Un giorno ch'io mi recavo al Fontanile la incontrai per istrada:
                                        dapprima parve volesse cansarmi, - ma poi mi venne incontro
                                        ella stessa e mi accompagnò per un buon tratto. Le chiesi
                                        della sua salute con premura.</p>
            <p>- Benissimo, rispose, ma impallidì un poco.</p>
            <p>L'esaminai attentamente, le feci qualche altra
                                        interrogazione.</p>
            <p>Sembrava avesse a dirmi qualcosa e non ardisse.</p>
            <p>Allora presi il suo polso fra le mie mani, la costrinsi con delle
                                        violenze a levare la fronte, le fissai uno sguardo
                                        penetrante negli occhi. Una febbriciuola le serpeggiava per
                                        le vene: le sue palpebre avevano dei toni lividi.</p>
            <p>Il mio sospetto si mutò in certezza.</p>
            <p>- Povera amica mia, sclamai con accento di dolore e di
                                        sorpresa.</p>
            <p>Ella capì, diventò smorta come fosse di cera e mormorò:</p>
            <p>- Lo sapevo...</p>
            <p>Mi parve intravvedere nel tono della sua voce subitamente
                                        risoluta, una così profonda disperazione che mi sgomentai e
                                        per un pezzo non seppi trovar parola.</p>
            <p>Ma quando ella mi porse la mano per congedarsi le dissi con tutto
                                        il calor dell'amicizia ch'io avevo per lei:</p>
            <p>- Rosilde, badate ad avervi cura... promettetemi di aver
                                        confidenza in me. Qualunque cosa vi occorra - ricordatevi
                                        del vostro amico. - Io ripasserò a prender vostre nuove.</p>
            <p>Chinò il capo distrattamente e ritornò indietro frettolosa.</p>
            <p>Due giorni dopo ripassai da Sulzena e chiesi di lei: era
                                        sparita.</p>
            <p>Ma prima che la settimana finisse una sera per un caso
                                        stranissimo, fui dal sospetto di un tentativo funesto
                                        condotto in una casupola del sobborgo qui di Zugliano e vi
                                        ritrovai Rosilde.</p>
            <p>Ella s'era posta nelle mani di un'empirica per troncare le
                                        conseguenze del suo fallo.</p>
            <p>La rampognai vivamente. Ella per un po' stette chiusa, negò, ma
                                        le vedevo la triste risoluzione negli occhi.</p>
            <p>Mi incollerii e mi lasciai sfuggire qualche parola contro Don
                                        Luigi.</p>
            <p>Allora, vedendo che io conosceva il suo segreto, mi si buttò
                                        piangendo ai piedi, e mi scongiurò di non tradirla, di
                                        rispettare la pace dell'uomo per cui ella stava morendo.</p>
            <p>- Egli non sa nulla, mi disse torcendosi le mani, non sa
                                        nulla..... io sola..... io sola.....</p>
            <p>E la piena della emozione le mozzava le parole.</p>
            <p>Era angosciata; le chiesi perdono, la levai da terra, cercai di
                                        calmarla, di dissipare i suoi timori, di farle coraggio, di
                                        prendere con leggerezza la cosa.</p>
            <p>- Giuratemi, disse, ch'egli nè altri non saprà mai nulla.</p>
            <p>La guardavo sorpreso.</p>
            <p>- Ella mi afferrò le mani e mi guardò supplichevole in modo ch'io
                                        mi affrettai a prometterle tutto quel che voleva.</p>
            <p>Sedette, chinò la testa stanca sul petto ansante e pianse
                                        lungamente, angosciosamente.</p>
            <p>Mi alzai.</p>
            <p>Ella si riscosse, e mi pregò di rimanere.</p>
            <p>- Debbo dirvi, soggiunse, com'è stato, voi non dovete sospettare
                                        che di me.....</p>
            <p>Allora ella mi narrò le deplorevoli vicende che erano seguite
                                        dopo il nostro ultimo colloquio sulla strada del
                                        Fontanile.</p>
            <p>Già da alcuni giorni ella aveva avuto presentimento della
                                        disgrazia. Le mie parole le avevano tolto le ultime
                                        illusioni.</p>
            <p>La buona creatura, al primo affacciarsi della terribile certezza,
                                        aveva subito pensato: - che si dirà di lui?</p>
            <p>Ella non si inquietava di sè, della sua vita, della sua salute,
                                        ma della riputazione di lui - povera martire!</p>
            <p>Ella che aveva voluto dargli la gioia, si trovava repentinamente
                                        di fronte alla probabilità di nuocergli.</p>
            <p>Questo pensiero la disperava. Ella fargli del male? ella
                                        rovinarlo? - lo vide colpito dalle dicerie dei malevoli,
                                        dallo scandalo, dalle condanne della disciplina
                                        ecclesiastica, che si immaginava crudele, implacabile, e
                                        disse a sè stessa: - orsù, tu hai fatto il male, e tu devi
                                        scontarlo: ma come? Il come si affacciò con una orribile
                                        limpidezza alla sua mente: sparire colle prove che
                                        accusavano il suo Don Luigi.</p>
            <p>- Ella non arretrò: - ebbene, disse colla calma della
                                        disperazione, sparirò.</p>
            <p>Ma per lei, senza mezzi, in quello stato, sola al mondo,
                                        senz'altri parenti che la Mansueta, la quale non doveva
                                        saper nulla, lo sparire, equivale a morire. Vide la
                                        necessaria conseguenza della risoluzione e l'accettò tutta
                                        quanta. Riunì le sue robe migliori e venne a Zugliano, si
                                        pose in casa di una lavandaia che aveva conosciuto quando
                                        stava qui con noi.</p>
            <p>Ella era risoluta di morire - ma non poteva andare lontano, eppoi
                                        temette che il suicidio non facesse rumore, e questo ella
                                        non voleva per niun conto. Così si apprese al mezzo che mi
                                        condusse a scoprire il suo rifugio.</p>
            <p>Io cercai di confortarla dicendo che si sarebbe potuto riparar
                                        tutto, evitare i sospetti. Ella non vi pensava; ma mi
                                        ringraziava e mi scongiurava: - fatelo per lui - egli è
                                        innocente... io sola... io sola...</p>
            <p>Venni da lei qualche volta nei giorni seguenti, - ma dovevo usare
                                        molte precauzioni per non suscitar le ciarle così micidiali
                                        della provincia,</p>
            <p>E una sera non la trovai più. La donna che l'aveva ospitata mi
                                        disse che era andata con un uomo di cui non mi volle dire il
                                        nome.</p>
            <p>Seppi poco dopo ch'ella viveva quasi matrimonialmente col De Boni
                                        in una cascina poco lontana di qui e che non faceva mistero
                                        alcuno della sua sciagurata condizione.</p>
            <p>A tutta prima questa notizia mi rivoltò contro di lei, e mi
                                        ispirò dei giudizi che poveretta non meritava davvero... ma
                                        il cuore mi diceva che Rosilde non era la donna volgare che
                                        allora sembrava a tutti, che nella sua repentina
                                        arrendevolezza ci doveva essere un perchè non ordinario, -
                                        mi diceva il cuore che doveva essere qualche nuovo
                                        sagrifizio. Diffatti!.....</p>
            <p>Io non potevo per diverse ragioni approfondire la cosa: fra
                                        l'altre il timore di adombrare il De Boni, così permaloso.
                                        Ma circa sette mesi dopo venne egli stesso a cercarmi e mi
                                        condusse nella stamberga dove aveva nascosto, come un lupo
                                        la sua preda, la povera Rosilde e dov'ella era
                                        agonizzante.</p>
            <p>Egli mi fe' visitare la donna e s'informò da me minutamente del
                                        suo stato e delle origini di esso. Mi tenni sulle generali -
                                        uno sguardo supplice dell'inferma mi aveva messo
                                        sull'avviso.</p>
            <p>Tornai da solo l'indomani.</p>
            <p>Appena mi vide mi trasse vicino e mi disse sommessamente:</p>
            <p>- Son sicura che voi non avete detto nulla al De Boni: ma
                                        perdonatemi, ho bisogno che me lo promettiate
                                        solennemente... egli deve credere quello che voglio
                                        io.....</p>
            <p>Mi ritrassi vivamente e la guardai con isgomento. Avevo
                                        intravveduto il suo disegno. Frode orribile ed ammirabile!
                                        La sua abnegazione mi schiacciava; non sapevo se doveva
                                        rimproverarla o benedirla. Era una cosa enorme.</p>
            <p>Ella aveva trovato sette mesi prima, mentre dimorava dalla
                                        lavandaia, il De Boni un giorno che errava forsennata per la
                                        campagna cercando con continua e disperata cura una morte
                                        certa e completa. L'omaccio l'aveva perseguitata altra volta
                                        e qui, quando stava con noi e a Sulzena dove si recava tutte
                                        le settimane. Egli aveva per lei una di quelle sue feroci
                                        concupiscenze che sapete per il caso della povera Gina. Il
                                        luogo era solitario.</p>
            <p>Quella bestiaccia si lanciò su lei, le attenagliò il braccio e le
                                        disse balbettando:</p>
            <p>- Bella ragazza, lasciate ch'io vi faccia un bacio.</p>
            <p>Rosilde alzò di terra il suo occhio smarrito e rispose con
                                        un'occhiata - un'occhiata aguzza di lince alla sua d'orso
                                        furioso.</p>
            <p>Un pensiero, tutto un progetto le si era affacciato alla mente ad
                                        un tratto. Per sopprimere i sospetti sul fatto di Don Luigi,
                                        ella meditava di uccidere sè stessa; ora aveva trovato un
                                        mezzo più sicuro; uccidere la sua riputazione. La maldicenza
                                        che avrebbe cercato i motivi del sagrifizio, sarebbe indotta
                                        nell'inganno dalla finta dissolutezza.</p>
            <p>Per questo ella aveva quasi ostentata la sua relazione col De
                                        Boni. Chi può sapere quel che l'infelice abbia sofferto in
                                        quei mesi! Fissa nel suo divisamento essa non tentennò un
                                        minuto: i maltrattamenti dello sciagurato non valsero a
                                        smuoverla; anzi servivano di scusa alla sua frode, a darle
                                        un acre sapore di vendetta. Ella persistette sino alla fine,
                                        fino alla morte... Era riuscita ad acquistare una certa
                                        influenza su quella belva; a dominarlo ad intervalli col
                                        desiderio. E se ne giovò per strappargli delle confessioni
                                        scritte di una paternità supposta. Quando egli andava a
                                        Sulzena, gli scriveva fingendo una subita disperazione del
                                        suo stato ed esprimendo l'intenzione di sottrarsi alla
                                        vergogna di cui mostrava grande paura. Egli, imprudente, che
                                        non poteva rassegnarsi a perdere quest'insperata avventura,
                                        le rispondeva qualche volta ed ella conservava le
                                        lettere.</p>
            <p>S'era informata e sapeva che potevano servire come principio di
                                        prova legale.</p>
            <p>Quando ebbe finito il suo racconto, il sentimento del giusto si
                                        sollevò in me.</p>
            <p>- Rosilde, amica mia, le dissi con una certa severità, quel che
                                        fate non istà bene, e io non posso in coscienza farmi
                                        complice vostro.</p>
            <p>Il suo viso si contrasse paurosamente, - il pensiero ch'io
                                        potessi distruggere l'edifizio con tante pene innalzato, la
                                        mise alla disperazione.</p>
            <p>Mi guardò cupamente e disse:</p>
            <p>- Ebbene io mi ammazzerò e finirò ogni cosa... E alzatasi
                                        repentinamente con una vivacità di cui non l'avrei creduta
                                        capace, sbattè il capo nel muro due o tre volte prima ch'io
                                        potessi trattenerla.</p>
            <p>Riuscii, con stento, a calmarla. È inutile dire che le giurai di
                                        tacere.</p>
            <p>Però qualche ora dopo, cercai d'intenerirla con altre ragioni: le
                                        parlai della creatura che stava per nascere: le feci
                                        presentire ciò che avrebbe avuto a soffrir dal De Boni a cui
                                        ella lo imponeva.</p>
            <p>Strano! ella non aveva mai pensato al frutto delle sue
                                        viscere!</p>
            <p>Fu tocca dalle mie osservazioni: - si raccolse dolorosamente;
                                        lagrime cocenti le sgorgarono dagli occhi.</p>
            <p>Ma subitamente si rasserenò e mi disse:</p>
            <p>- Ebbene voi siete buono, ci penserete un po' voi a
                                        difenderlo.</p>
            <p>Fu la prima volta, credo, che parlasse di suo figlio che nacque
                                        quella sera stessa. Ma in quegli ultimi giorni della sua
                                        vita se ne occupò assiduamente e lo raccomandò a me ed alla
                                        Mansueta che le avevo condotta.</p>
            <p>La vigilia della morte, disse a Mansueta di porgli nome Aminta,
                                        nell'agonia essa pensava ancora alla Carbonaia!</p>
            <p>Volle rivedere Don Luigi: il suo occhio moribondo si spense in
                                        uno sguardo di amore per lui!...</p>
            <p>Il dottore fu ancora lui a rompere il silenzio e disse ad
                                        Attilio:</p>
            <p>Signor avvocato, se avesse veduto la Rosilde in quei tali momenti
                                        avrebbe promesso come me di non funestare la vita dell'uomo
                                        ch'ella ha tanto amato. Quanto a Don Luigi è superfluo dirle
                                        che egli, appena sospettò i vincoli che lo legavano ad
                                        Aminta mise a repentaglio la sua pace, per sottrarlo alle
                                        torture del De Boni.</p>
            <p>Attilio era commosso quanto me. Egli disse che era persuaso e che
                                        non avrebbe tenuto conto della calunnia del Sindaco.</p>
            <p>Io partii quella stessa sera per Milano e l'indomani cercai un
                                        avvocato per il povero Beppe.</p>
            <p>Il dibattimento si fece due mesi dopo alle Assise di Novara, ed
                                        io assisteva.</p>
            <p>Beppe fu assolto.</p>
            <p>Quando lo rilasciarono in libertà, gli andai incontro gli
                                        chiesi:</p>
            <p>- Non siete contento?</p>
            <p>- Non so cosa mi faccia, rispose, non ho più nessuno... e si
                                        guardava attorno smarrito, come un uomo che non sa
                                        raccapezzarsi a vivere.</p>
            <p>Partì quella stessa primavera per l'America e non seppi altro di
                                        lui.</p>
         </div>
         <div type="chapter" xml:id="IT010029" n="29">
            <head>XXIX.</head>
            <p>Passarono parecchi anni; ed io pure alle volte dimenticai i miei
                                        amici di Sulzena e di Zugliano.</p>
            <p>Un giorno che passavo da Varallo, mi prese ad un tratto un
                                        ardentissimo piacere di rivedere quei luoghi, di ricercarvi
                                        un po' di quella gioventù che mi è fuggita tanto presto.
                                        Illusione da cui io mi lascio spesso sedurre, triste
                                        illusione, che senza darmi la gioia passata mi fa sempre
                                        sentire più grave il tedio presente.</p>
            <p>M'inerpicai ancora per quelle care pendici; non mi accompagnava
                                        più il buono, il baldo angelo della speranza, ma il mesto
                                        rapsode del ricordo e del rammarico mi spingeva frettoloso
                                        ed impaziente alla meta. Non avevo più meco la cassetta dei
                                        colori; da molto tempo non guardavo più intorno a me, ma
                                        frugavo dentro di me, nel cuore, a ricercarvi alcune rime,
                                        alcune strofe dimenticate, feccia umana del generoso liquore
                                        che un dì in me traboccava.</p>
            <p>Quando fui al guado dello Strona, un tristo pensiero mi
                                        colse.</p>
            <p>Le case di Sulzena apparivano biancheggianti al sole meridiano -
                                        il campanile suonava l'<title xml:lang="la">Angelus</title>
                                        del mattino, - ma quel paesaggio mi sembrò meno lieto di
                                        quando l'aveva contemplato al raggio del tramonto.</p>
            <p>Dicevo fra me: - li troverò ancora? e in quella piena subitanea
                                        d'affetti io mi chiedevo sorpreso come avessi potuto passar
                                        dieci anni senza informarmi di quelle persone di cui nutrivo
                                        ora un così vivo desiderio. L'animo ha i suoi abissi come lo
                                        Strona che a quel punto si profonda nelle viscere del monte
                                        per riapparire più giù, passa anch'esso per delle gallerie
                                        sotterranee di tenebre, di frastuono, di tedio dove la luce
                                        degli affetti e delle memorie gentili non penetra mai.</p>
            <p>Divorai l'erta come un soldato che corre alla carica, preparato a
                                        veder cadere ad una ad una le mie belle memorie.</p>
            <p>Entrando in paese posi il piede in un motriglio che mutava buona
                                        parte delle straduccole in un rigagnolo. L'acqua discendeva
                                        dalla piazza, dalla fontana e, a giudicarne dal color
                                        verdastro di certi sassi, chissà da quanto tempo.</p>
            <p>- Ohimè, gemetti, <emph>neanche</emph> Baccio non c'è più!</p>
            <p>Difatti quando passai accanto alla vasca, vidi che l'acqua ne
                                        sgorgava da una grossa fenditura della pietra, Proseguii,
                                        attraversai per lungo il villaggio e sbucai sul sagrato;
                                        rividi il dolce pendio erboso, i sedili scavati nel masso, e
                                        le quercie fronzute li ombreggiavano come una volta. Ma la
                                        chiesetta aveva nascosto la sua venerabile facciata bruna
                                        sotto un orribile e volgare intonaco di calce su cui i
                                        monelli del paese tracciavano già sgorbi inverecondi.</p>
            <p>V'entrai: un ponte ingombrava mezza la navata; ritto sovr'esso un
                                        imbianchino gettava colla sua scopa, delle grandi spalmate
                                        di gesso e latte sui vecchi affreschi e cantava a mezza voce
                                        una canzonaccia profana.</p>
            <p>Ero capitato proprio in mal punto; pure non mi fu discaro di
                                        salutare ancora una volta una mirabile barba di padre eterno
                                        che mi aveva occupato moltissimo al tempo della mia prima
                                        visita. Quando fu scomparsa entrai nel <foreign xml:lang="la">Sancta sanctorum</foreign> e di là
                                        girai intorno all'altare e passai nella sacrestia.</p>
            <p>Non c'era nessuno.</p>
            <p>Mi affacciai alla porticina che dava nel cortile del presbiterio;
                                        anche là c'era del nuovo: un grosso e tozzo pollaio
                                        ingombrava l'angolo fra la stalla e la cucina. Invece di
                                        quell'aspetto armonico di modestia, un non so che di gretta
                                        opulenza.</p>
            <p>La porta del giardino stava spalancata, ma il giardino era
                                        scomparso. I cavoli e le patate occupavano le aiuole; appena
                                        qualche scarduffiato cespo di rose, mozzo dalla marra
                                        barbara dell'ortolano, le foglie rose dai bruchi,
                                        intisichiva sul terreno ove la sua razza aveva regnato.</p>
            <p>Nel cortile passeggiava un prete leggendo il suo breviario:
                                        ravvisai tosto Don Sebastiano; la sua faccia non aveva
                                        mutato gran fatto; era diventato più scuro, più terreo.
                                        S'interrompeva per dar qualche ordine: ed accorreva una
                                        giovane tarchiata montanara dalle braccia e dal viso rossi
                                        come di terra cotta.</p>
            <p>Avevo visto abbastanza e capito anche troppo.</p>
            <p>Scappai di là e poi ridiscesi nel villaggio.</p>
            <p>Passando innanzi alla farmacia vidi l'amico Bazzetta al suo
                                        banco. Il desiderio di trovare almeno una delle vecchie
                                        conoscenze mi spinse da lui.</p>
            <p>Stentò a riconoscermi.</p>
            <p>Ma poi, appena fatti i convenevoli, appiccò discorso come se ci
                                        fossimo lasciati il giorno prima.</p>
            <p>Gli chiesi:</p>
            <p>- Quanto è che Don Luigi?...</p>
            <p>- Cinque anni, e fu un gran danno per Sulzena: invece della
                                        tolleranza, della carità di quel brav'uomo...</p>
            <p>Non s'accorse dell'ironico sorriso che a quest'elogio postumo mi
                                        contrasse le labbra.</p>
            <p>- ..... Abbiamo l'ultramontanismo spilorcio e fanatico di Don
                                        Sebastiano.</p>
            <p>E senz'altro s'avviò a narrarmi le lotte intestine di Sulzena, in
                                        cui egli solo teneva testa al presbiterio e al sindaco
                                        alleati.</p>
            <p>Io non gli credevo gran fatto; domandai di Mansueta.</p>
            <p>- Ah, la serva... morta. - Ma domenica ventura...</p>
            <p>- Morta quando?</p>
            <p>- L'anno passato al suo paese... Ma domenica ventura prenderò le
                                        mie rivincitine... le elezioni riusciranno a modo mio: sono
                                        quattro anni che lavoro per questo...</p>
            <p>- Ve lo auguro, dissi io con un'aria annoiata e mi alzai.</p>
            <p>- Sor Emilio, disse con una certa premura, - non accetterebbe un
                                        bocconcino, un pezzettino di manzo.....</p>
            <p>In quella si affacciarono due visi di vecchierella, due profili
                                        scarni, gialli, appiattiti. Erano la moglie e la figlia
                                        dello speziale: quei dieci anni avevano quasi cancellate le
                                        differenze. Erano due figure senza età precisa, due fossili
                                        veri... - Il signor Bazzetta insistè per trattenermi, egli
                                        era schietto; non gli pareva vero di smerciare le sue
                                        ciarle, - ma mi seccava troppo.</p>
            <p>Debbo dire che Sulzena era ingrandita: notai qualche casa nuova,
                                        la capanna di Beppe era stata restaurata e vi notai la
                                        frasca e l'insegna turchina dell'osteria che quella sera
                                        memoranda del mio arrivo aveva cercato invano.</p>
            <p>Si capirà da quel nuovo movimento di commercio che le usanze
                                        ospitali del Presbiterio erano scomparse. Feci, solo, un po'
                                        di colazione di malavoglia: il rimorso di aver voluto
                                        profanare colla curiosità inopportuna i miei cari ricordi,
                                        mi levava l'appetito.</p>
            <p>Passai la sera a Zugliano, dove il dottor De Emma mi fe' cortese
                                        accoglienza, - e mi parlò lungamente di Don Luigi, e riparò
                                        un poco colle sue affettuose parole ai disappunti della
                                        giornata.</p>
            <p>E Aminta?</p>
            <p>L'estate scorsa ero in ferrovia: tra Milano e Pavia e non so bene
                                        a quale stazione salirono due giovani sposi. Appena il
                                        convoglio si mosse - m'ero sdraiato lungo sui cuscini,
                                        facevo le viste di dormire - lo sposo senza tanti scrupoli
                                        allacciò la vita della signora e cominciò a sussurarle certe
                                        parole... che parevano baci. - E lei ci stava.....</p>
            <p>Non c'è per me spettacolo più avvilente di questo.</p>
            <p>Alla prima fermata, m'alzai risoluto e feci per discendere.</p>
            <p>- Buon viaggio e buon divertimento, signori, dissi nel passar
                                        dinanzi alle due tortorelle.</p>
            <p>La signora arrossì, ma lo sposo fe' un oh lungo un miglio e
                                        s'alzò tanto rapidamente che i nostri visi si toccarono.</p>
            <p>- Tant'è, disse, e mi baciò. Ero stupito.</p>
            <p>- Non mi conosce? io lei l'ho sentito alla voce... Aminta.</p>
            <p>- Oh Aminta!</p>
            <p>- È questa la mia sposa.</p>
            <p>- Ho visto - dissi.</p>
            <p>E ridemmo tutti e tre.....</p>
            <p>Aminta mi disse che andava a Roma dove aveva un impiego al
                                        ministero della publica istruzione. Era sposo, era felice,
                                        era allegro.</p>
            <p>Eppure quella sua gioia tanto naturale mi faceva pena perchè mi
                                        pareva una irriverenza verso le tristi memorie che il suo
                                        incontro mi suscitava nell'animo.</p>
         </div>
         <trailer>FINE.</trailer>
      </body>
   </text>
</TEI>
