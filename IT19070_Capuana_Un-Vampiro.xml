<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="it"
     xml:id="IT19070">
   <teiHeader>
      <fileDesc>
         <titleStmt>
            <title>Un Vampiro : edizion ELTeC</title>
            <author>Capuana, Luigi (1839-1915)</author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words">9457</measure>
         </extent>
         <publicationStmt>
            <publisher ref="https://distant-reading.net">COST Action "Distant
                                        Reading for European Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="digitalSource">
               <ref target="https://archive.org/details/unvampiro00capuuoft"/>
            </bibl>
            <bibl type="printSource">
               <title>Un vampiro</title>
               <author>Capuana, Luigi</author>
               <respStmt>
                  <resp>Editor</resp>
                  <name>Voghera, Enrico</name>
               </respStmt>
               <date>1907</date>
               <publisher>Voghera editore</publisher>
               <pubPlace>Roma</pubPlace>
            </bibl>
         </sourceDesc>
      </fileDesc>
      <encodingDesc n="eltec-1">
         <p>Downloaded from Internet Archive</p>
      </encodingDesc>
      <profileDesc xmlns:eltec="http://distantreading.net/eltec/ns">
         <langUsage>
            <language ident="it">Italian</language>
            <language ident="la">Latin</language>
         </langUsage>
         <textDesc>
            <eltec:authorGender key="M"/>
            <eltec:size key="short"/>
            <eltec:reprintCount key="unspecified"/>
            <eltec:timeSlot key="T4"/>
         </textDesc>
      </profileDesc>
      <revisionDesc>
         <change when="2022-02-04">Revision in ELTeC format: Guadagno,
                                Daniele</change>
         <change when="2019-06-06">Revision in ELTeC format: Carlo Teo
                                Pedretti</change>
      </revisionDesc>
   </teiHeader>
   <text>
      <front xml:id="ITA19060000">
         <div type="liminal">
            <head>Luigi Capuana</head>
            <head>Un vampiro</head>
         </div>
         <div type="letter">
            <l>a Cesare Lombroso</l>
            <l>Illustre amico,</l>
            <l>Quando, nello scorso aprile, veniva celebrato il suo giubileo
                                        scientifico, rivedendo le bozze di questo volumetto io
                                        pensavo di fargliene riverente omaggio per unire la mia
                                        fioca voce di novelliere alle unanimi acclamazioni degli
                                        Scienziati del mondo intero.</l>
            <l>E m'induceva a questo non solamente l'antica affettuosa
                                        venerazione, ma anche l'idea che il soggetto delle due
                                        novelle qui riunite, avendo qualche relazione coi suoi
                                        ultimi spassionatissimi studi intorno ai fenomeni psichici,
                                        dei quali abbiamo ragionato in Roma ogni volta che ho avuto
                                        il piacere di rivederla, evitava all'omaggio il difetto di
                                        una troppo grave stonatura.</l>
            <l>Lo accetti, Illustre Amico, con la sua solita bontà , e mi creda
                                        sempre</l>
            <l>suo aff.mo</l>
            <l>Luigi Capuana.</l>
            <l>Catania, 28 giugno 1906</l>
         </div>
      </front>
      <body>
         <div type="chapter" xml:id="ITA19060001" n="1">
            <head>UN VAMPIRO</head>
            <p>«No, non ridere!», esclamò Lelio Giorgi, interrompendosi.</p>
            <p>«Come vuoi che non rida?», rispose Mongeri. «Io non credo agli
                                        spiriti».</p>
            <p>«Non ci credevo... e non vorrei crederci neppur io» riprese
                                        Giorgi. «Vengo da te appunto per avere la spiegazione di
                                        fatti che possono distruggere la mia felicità, e che già
                                        turbano straordinariamente la mia ragione».</p>
            <p>«Fatti?... Allucinazioni vuoi dire. Significa che sei malato e
                                        che hai bisogno di curarti. L'allucinazione, sì, è un fatto
                                        anch'essa; ma quel che rappresenta non ha riscontro fuori di
                                        noi, nella realtà. È, per esprimermi alla meglio, una
                                        sensazione che va dall'interno all'esterno; una specie di
                                        proiezione del nostro organismo. E così l'occhio vede quel
                                        che realmente non vede; l'udito sente quel che realmente non
                                        sente. Sensazioni anteriori, accumulate spesso
                                        inconsapevolmente, si ridestano dentro di noi, si
                                        organizzano come avviene nei sogni. Perché? In che modo? Non
                                        lo sappiamo ancora... E sogniamo (è la giusta espressione) a
                                        occhi aperti. Bisogna distinguere. Vi sono allucinazioni
                                        momentanee, rapidissime che non implicano nessun disordine
                                        organico o psichico. Ve ne sono persistenti, e allora... Ma
                                        non è questo il tuo caso».</p>
            <p>«Sì; mio e di mia moglie!».</p>
            <p>«Non hai capito bene. Noi scienziati chiamiamo persistenti le
                                        allucinazioni dei pazzi. Non occorre, credo, che io mi
                                        spieghi con qualche esempio... Il fatto poi che siete due a
                                        soffrire la stessa allucinazione, e nello stesso momento, è
                                        un semplice caso d'induzione. Probabilmente sei tu che
                                        influisci sul sistema nervoso della tua signora».</p>
            <p>«No; prima è stata lei».</p>
            <p>«Allora vuol dire che il tuo sistema nervoso è più debole o ha
                                        più facile ricettività... Non arricciare il naso, poeta mio,
                                        sentendo questi vocabolacci che i vostri dizionari forse non
                                        registrano. Noi li troviamo comodi e ce ne serviamo».</p>
            <p>«Se tu mi avessi lasciato parlare...».</p>
            <p>«Certe cose è meglio non rimescolarle. Vorresti una spiegazione
                                        dalla scienza? Ebbene, in nome di essa, io ti rispondo che,
                                        per ora, non ha spiegazioni di sorta alcuna da darti. Siamo
                                        nel campo delle ipotesi. Ne facciamo una al giorno; quella
                                        di oggi non è quella di ieri; quella di domani non sarà
                                        quella di oggi. Siete curiosi voialtri artisti! Quando vi
                                        giova, deridete la scienza, non valutate nel loro giusto
                                        valore i tentativi, gli studi, le ipotesi che pur servono a
                                        farla progredire; poi, se si dà un caso che personalmente
                                        v'interessa, pretendete che essa vi dia risposte chiare,
                                        precise, categoriche. Ci sono, pur troppo, scienziati che si
                                        prestano a questo gioco per convinzione o per vanità. Io non
                                        sono di questi. Vuoi che te la dica chiara e tonda? La
                                        scienza è la più gran prova della nostra ignoranza. Per
                                        tranquillarti, ti ho parlato di allucinazioni, di induzione,
                                        di recettività... Parole, caro mio! Più studio e più mi
                                        sento preso dalla disperazione di sapere qualcosa di certo.
                                        Sembra fatto apposta; quando gli scienziati già si
                                        rallegrano di aver constatato una legge, pàffete! ecco un
                                        fatto, una scoperta che la butta giù con un manrovescio.
                                        Bisogna rassegnarsi. E tu lascia andare, quel che accade a
                                        te e alla tua signora è accaduto a tanti altri. Passerà. Che
                                        t'importa di sapere perché e come sia avvenuto? T'inquietano
                                        forse i sogni?».</p>
            <p>«Se tu mi permettessi di parlare...».</p>
            <p>«Parla pure, giacché vuoi sfogarti; ma ti dico anticipatamente
                                        che fai peggio. L'unico modo di vincere certe impressioni è
                                        quello di distrarsi, di sovrapporre ad esse impressioni più
                                        forti, allontanandosi dai luoghi che probabilmente han
                                        contribuito a produrle. Un diavolo scaccia l'altro: è
                                        proverbio sapientissimo».</p>
            <p>«Lo abbiamo fatto; è stato inutile. I primi fenomeni, le prime
                                        manifestazioni più evidenti sono avvenuti in campagna, nella
                                        nostra villa di Foscolara... Siamo scappati via. Ma la
                                        stessa sera dell'arrivo in città...».</p>
            <p>«È naturale. Che distrazione poteva darvi la vostra casa?
                                        Dovevate viaggiare, far vita d'albergo, un giorno qua, un
                                        giorno là; andare attorno l'intera giornata per chiese,
                                        monumenti, musei, teatri; tornare all'albergo a sera tardi,
                                        stanchi morti...».</p>
            <p>«Abbiamo fatto anche questo, ma...».</p>
            <p>«Voi due soli, m'immagino. Dovevate cercare la compagnia di
                                        qualche amico, di una comitiva...».</p>
            <p>«Lo abbiamo fatto; non è valso a niente».</p>
            <p>«Chi sa che comitiva!».</p>
            <p>«Di gente allegra...».</p>
            <p>«Gente egoista vuol dire, e vi siete trovati isolatissimi in
                                        mezzo ad essa, capisco...».</p>
            <p>«Prendevamo anzi molta parte alla loro allegria, sinceramente,
                                        spensieratamente. Appena però ci trovavamo soli... Non
                                        potevamo mica condurre la comitiva a dormire con
                                        noi...».</p>
            <p>«Ma dunque dormivate? Ora non capisco più, se tu intendi parlare
                                        di allucinazioni o pure di sogni...».</p>
            <p>«E picchia con le allucinazioni, coi sogni! Eravamo svegli, con
                                        tanto di occhi spalancati, nelle più limpide funzioni dei
                                        sensi e dello spirito, come in questo momento che vorrei
                                        ragionare con te e tu ti ostini a non volermi
                                        concedere..».</p>
            <p>«Tutto quel che vuoi».</p>
            <p>«Vorrei almeno esporti i fatti».</p>
            <p>«Li so, me li figuro; i libri di scienza ne sono pieni zeppi.
                                        Potranno esservi diversità insignificanti nei minuti
                                        particolari... Non contano. L'essenziale natura del fenomeno
                                        non muta per ciò».</p>
            <p>«Non vuoi darmi neppure la soddisfazione...?».</p>
            <p>«Cento, non una, giacché ti fa piacere. Tu sei di coloro che
                                        amano di grogiolarsi nei dolori, quasi vogliano
                                        centellinarseli... È stupido, scusa!... Ma se ti fa
                                        piacere...».</p>
            <p>«Francamente, mi sembra che tu abbia paura».</p>
            <p>«Paura di che? Sarebbe bella!...».</p>
            <p>«Paura di dover mutare opinione. Hai detto: Io non credo agli
                                        spiriti. E se, dopo, fossi costretto a crederci?».</p>
            <p>«Ebbene, sì; questo mi seccherebbe. Che vuoi? Siamo così noi
                                        scienziati: siamo uomini, caro mio. Quando il nostro modo di
                                        vedere, di giudicare ha preso una piega, l'intelletto si
                                        rifiuta fin di prestar fede ai sensi. Anche l'intelligenza è
                                        affare di abitudine. Tu intanto mi metti con le spalle al
                                        muro. Sia. Sentiamo dunque questi famosi fatti».</p>
            <p>«Oh!...», esclamò con un largo respiro Lelio Giorgi. «Già sai per
                                        quali tristi circostanze dovetti andarmene a cercar fortuna
                                        in America. I parenti di Luisa erano contrari alla nostra
                                        unione; come tutti i parenti - e non dico che avessero torto
                                        - anch'essi badavano, più che ad altro, alla situazione
                                        economica di colui che doveva essere il marito della loro
                                        figliuola. Non avevano fiducia nel mio ingegno; diffidavano
                                        anzi della mia pretesa qualità di poeta. Quel volumetto di
                                        versi giovanili pubblicato allora, è stato la mia maggiore
                                        disgrazia. Non che pubblicati, non ne ho scritti più da
                                        quell'anno in poi; ma anche tu, poco fa, mi hai chiamato
                                                <emph rend="italic">caro poeta</emph>! L'etichetta
                                        mi è rimasta appiccata addosso, quasi fosse stata scritta
                                        con inchiostro indelebile. Basta. Suol dirsi che c'è un Dio
                                        per gli ubriachi e pei bambini. Bisognerebbe aggiungere: E
                                        talvolta anche pei poeti, giacché devo passare per
                                        poeta».</p>
            <p>«Ecco come siete voialtri letterati! Cominciamo sempre <foreign xml:lang="la">ab ovo</foreign>!».</p>
            <p>«Non spazientirti. Ascolta. Durante la mia dimora di tre anni a
                                        Buenos Aires, non aveva più avuto nessuna notizia di Luisa.
                                        Piovutami dal cielo quell'eredità di uno zio che non s'era
                                        mai fatto vivo con me, tornai in Europa, corsi a Londra... e
                                        con dugentomila lire di cartelle della Banca d'Inghilterra
                                        volai qui... dove mi attendeva il più doloroso disinganno.
                                        Luisa era sposa da sei mesi! Ed io l'amavo più di prima!...
                                        La povera creatura aveva dovuto cedere alle insistenti
                                        pressioni dei suoi. Ci mancò poco, te lo giuro, che non
                                        commettessi una pazzia. Questi particolari, vedrai, non sono
                                        superflui... Commisi però la sciocchezza di scriverle una
                                        focosissima lettera di rimproveri, e di spedirglierla per
                                        posta. Non avevo previsto che potesse capitare in mano del
                                        marito. Il giorno dopo egli si presentò a casa mia. Compresi
                                        subito l'enormità del mio atto e mi proposi di esser calmo.
                                        Era calmo anche lui.</p>
            <p>"Vengo a restituirle questa lettera" mi disse. "Ho aperto
                                        sbadatamente, non per indiscrezione, la busta che la
                                        conteneva; ed è stato bene che sia accaduto così. Mi hanno
                                        assicurato che lei è un gentiluomo. Rispetto il suo dolore;
                                        ma spero che lei non vorrà turbare inutilmente la pace di
                                        una famiglia. Se può fare lo sforzo di riflettere, si
                                        convincerà che nessuno ha voluto arrecarle del male
                                        volontariamente. Certe fatalità della vita non si sfuggono.
                                        Lei intende qual è ormai il suo dovere. Le dico intanto,
                                        senza spavalderia, che son risoluto a difendere a ogni costo
                                        la mia felicità domestica".</p>
            <p>Era impallidito parlando e gli tremava la voce. "Chiedo perdono
                                        dell'imprudenza" risposi. "E, per meglio rassicurarla, le
                                        dico che domani partirò per Parigi".</p>
            <p>Dovevo essere più pallido di lui; le parole mi uscivano a stento
                                        di bocca. Mi stese la mano; gliela strinsi. E mantenni la
                                        parola. Sei mesi dopo, ricevevo un telegramma di Luisa:
                                        "Sono vedova. T'amo sempre. E tu?". Suo marito era morto da
                                        due mesi».</p>
            <p>«Il mondo è così: la disgrazia di uno forma la felicità di un
                                        altro».</p>
            <p>«È quel che egoisticamente pensai anch'io; ma non sempre è vero.
                                        Mi era parso di toccare il cielo col dito la sera delle
                                        nozze e durante i primi mesi della nostra unione. Evitammo,
                                        per tacito accordo, di parlare di <emph rend="italic">colui</emph>. Luisa aveva distrutto ogni traccia
                                        del morto. Non per ingratitudine, giacché quegli,
                                        illudendosi di essere amato, aveva fatto ogni sforzo per
                                        renderle lieta la vita; ma perché temeva che l'ombra di un
                                        ricordo, anche insignificante, potesse dispiacermi.
                                        Indovinava giusto. Certe volte, il pensiero che il corpo
                                        della mia adorata era stato in pieno possesso, quantunque
                                        legittimo, di un altro mi dava tale stretta al cuore, che mi
                                        faceva fremere da capo a piedi. Mi sforzavo di
                                        nasconderglielo. Spesso però l'intuito femminile velava di
                                        malinconia i begli occhi di Luisa. E per ciò la vidi
                                        raggiante di gioia, quando ella fu sicura di potermi
                                        annunciare che un frutto del nostro amore le palpitava nel
                                        seno. Ricordo benissimo: prendevamo il caffè, io in piedi,
                                        ella seduta con una posa di dolce stanchezza. Fu quella la
                                        prima volta che un accenno al passato le sfuggì dalle
                                        labbra.</p>
            <p>"Come sono felice" esclamò "che questo sia avvenuto soltanto
                                        ora!".</p>
            <p>Si udì un gran colpo all'uscio, quasi qualcuno vi avesse
                                        picchiato forte col pugno. Trasalimmo. Io corsi a vedere,
                                        sospettando una sbadataggine della cameriera o di un
                                        servitore; nella stanza allato non c'era nessuno».</p>
            <p>«Vi sarà parso colpo di pugno qualche schianto forse prodotto nel
                                        legno dell'uscio dal calore della stagione».</p>
            <p>«Diedi tale spiegazione, visto il turbamento grandissimo di
                                        Luisa; ma non ne ero convinto. Un forte senso di impaccio,
                                        non so definirlo altrimenti, si era impossessato di me e non
                                        riuscivo a celarlo. Stemmo alcuni minuti in attesa. Niente.
                                        Da quel momento in poi, però, notai che Luisa evitava di
                                        rimaner sola; il turbamento persisteva in lei, quantunque
                                        non osasse di confessarmelo, né io di interrogarla».</p>
            <p>«E così, ora comprendo, vi siete suggestionati,
                                        inconsapevolmente, a vicenda».</p>
            <p>«Niente affatto. Pochi giorni dopo io ridevo di quella sciocca
                                        impressione; e attribuivo allo stato interessante di Luisa
                                        l'eccessivo eccitamento nervoso che traspariva dai suoi
                                        atti. Poi parve tranquillarsi anch'essa. Avvenne il parto.
                                        Dopo qualche mese però, mi accorsi che quel senso di paura,
                                        anzi di terrore, l'aveva ripresa. La notte, tutt'a un
                                        tratto, ella si avvinghiava a me, diaccia, tremante. "Che
                                        cosa hai? Ti senti male?" le domandavo ansioso. "Ho paura...
                                        Non hai udito?". "No". "Non odi?..." insistette la sera
                                        appresso. "No". Invece quella volta udivo un fioco suono di
                                        passi per la stanza, su e giù, attorno al letto; dicevo di
                                        no per non atterrirla di più. Levavo il capo, guardavo...
                                        "Dev'essere entrato qualche topo in camera...". "Ho
                                        paura!... Ho paura!". Per parecchie notti, ad ora fissa
                                        prima della mezzanotte, sempre quello scalpiccio,
                                        quell'inesplicabile andare e venire, su e giù, di persona
                                        invisibile, attorno al letto. Lo attendevamo».</p>
            <p>«E le fantasie riscaldate facevano il resto».</p>
            <p>«Tu mi conosci bene; non sono uomo da essere eccitato facilmente.
                                        Facevo il bravo anzi, per riguardo di Luisa; tentavo di dare
                                        spiegazioni del fatto: echi, ripercussioni di rumori
                                        lontani; accidentalità della costruzione della villa, che la
                                        rendevano stranamente sonora... Tornammo in città. Ma, la
                                        notte appresso, il fenomeno si riprodusse con maggior forza.
                                        Due volte la spalliera appiè del letto venne scossa con
                                        violenza. Balzai giù, per osservar meglio. Luisa,
                                        rannicchiata sotto le coperte, balbettava: "È lui! È
                                        lui!"».</p>
            <p>«Scusa» lo interruppe Mongeri «non te lo dico per metter male tra
                                        tua moglie e te, ma io non sposerei una vedova per tutto
                                        l'oro del mondo! Qualcosa permane sempre del marito morto, a
                                        dispetto di tutto, nella vedova. Sì. "È lui! È lui!". Non
                                        già, come crede tua moglie, l'anima del defunto. È quel
                                                <emph rend="italic">lui</emph>, cioè sono quelle
                                        sensazioni, quelle impressioni di <emph rend="italic">lui</emph> rimaste incancellabili nelle sue carni.
                                        Siamo in piena fisiologia».</p>
            <p>«Sia pure. Ma io» riprese Lelio Giorgi «come c'entro con la tua
                                        fisiologia?».</p>
            <p>«Tu sei suggestionato; ora è evidente, evidentissimo».</p>
            <p>«Suggestionato soltanto la notte? A ora fissa?».</p>
            <p>«L'attenzione aspettante, oh! fa prodigi».</p>
            <p>«E come mai il fenomeno varia ogni volta, con particolari
                                        imprevisti, poiché la mia immaginazione non lavora
                                        punto?».</p>
            <p>«Ti pare. Non abbiamo sempre coscienza di quel che avviene dentro
                                        di noi. L'incosciente! Eh! Eh! fa prodigi anch'esso».</p>
            <p>«Lasciami continuare. Riserva le tue spiegazioni a quando avrò
                                        finito. Nota che la mattina, nella giornata, noi ragionavamo
                                        del fatto con relativa tranquillità. Luisa mi rendeva conto
                                        di quel che aveva sentito lei, per raffrontarlo con quel che
                                        avevo sentito io, appunto per convincerci, come tu dici, se
                                        mai le fantasie sovraeccitate ci facessero, nostro malgrado,
                                        quel brutto scherzo. Risultava che avevamo sentito
                                        l'identico rumore di passi, nella stessa direzione, ora
                                        lento, ora accelerato; la stessa scossa alla spalliera del
                                        letto, lo stesso strappo alle coperte e nella stessissima
                                        circostanza, cioè quando io tentavo, con una carezza, con un
                                        bacio, di calmare il suo terrore, d'impedirle di gridare: "È
                                        lui! È lui!" quasi quel bacio, quella carezza provocassero
                                        lo sdegno della persona invisibile. Poi, una notte, Luisa,
                                        aggrappandosi al collo, accostando le labbra al mio
                                        orecchio, con un suono di voce che mi fece trasalire, mi
                                        sussurrò: "Ha parlato!", "Che dice?", "Non ho sentito
                                        bene... Odi? Ha detto: Sei mia!". E siccome anch'io la
                                        stringevo più fortemente al petto, sentii che le braccia di
                                        Luisa venivano tratte indietro, violentemente, da due mani
                                        poderose; e dovettero cedere non ostante la resistenza che
                                        mia moglie opponeva».</p>
            <p>«Che resistenza poteva opporre, se era lei stessa che agiva in
                                        quel modo, senza averne coscienza?».</p>
            <p>«Va bene... Ma ho sentito l'ostacolo anche io, di persona che si
                                        frapponeva tra me e lei, di persona che voleva impedire, a
                                        ogni costo, il contatto tra me e lei... Ho visto mia moglie
                                        rigettata indietro con una spinta... Giacché Luisa voleva
                                        stare in piedi, per via del bambino che dormiva nella culla
                                        accanto al letto, ora che sentivamo scricchiolare i ferri a
                                        cui la culla era sospesa e vedevamo la culla dondolare,
                                        traballare e le copertine volare via per la camera, buttate
                                        per aria malamente... Non era allucinazione questa. Le
                                        raccoglievo; Luisa, tremante, le rimetteva al posto; ma di
                                        lì a poco esse volavano per aria di nuovo, e il bambino,
                                        destato dalla scossa, piangeva. Tre notti fa, peggio....
                                        Luisa sembrava vinta dal malefico fascino di <emph rend="italic">colui</emph>... Non mi udiva più, se
                                        la chiamavo, non si accorgeva di me che le stavo davanti...
                                        Parlava con <emph rend="italic">colui</emph> e, dalle sue
                                        risposte, capivo quel che <emph rend="italic">colui</emph>
                                        le diceva. "Che colpa ho io, se tu sei morto? Oh! no, no!...
                                        Come puoi pensarlo? Avvelenarti io?... Per sbarazzarmi di
                                        te?... È un'infamia! E il bambino che colpa ha? Soffri?
                                        Pregherò per te farò dire delle messe... Non vuoi messe?...
                                        Me, vuoi?... Ma come mai? Sei morto!...". Invano io la
                                        scotevo, la chiamavo per destarla da quella fissazione, da
                                        quell'allucinazione... Luisa si ricomponeva tutt'a un
                                        tratto. "Hai sentito?", mi diceva, "Mi accusano di averlo
                                        avvelenato. Tu non ci credi... Tu non mi sospetterai
                                        capace... oh Dio! E come faremo pel bambino? Lo farà morire!
                                        Hai sentito?". Io non avevo udito niente, ma capivo
                                        benissimo che Luisa non era pazza, non delirava... Piangeva,
                                        abbracciando stretto stretto il bambino levato dalla culla
                                        per proteggerlo dal maleficio di <emph rend="italic">colui</emph>. "Come faremo? Come faremo?"».</p>
            <p>«Il bambino però stava bene. Questo avrebbe dovuto
                                        tranquillarvi».</p>
            <p>«Che vuoi? Non si assiste a fatti di tale natura senza che la
                                        mente più solida non ne riceva una scossa. Io non sono
                                        superstizioso, ma non sono neppure un libero pensatore. Sono
                                        di quelli che credono e non credono, che non si occupano di
                                        quistioni religiose perché non hanno tempo né voglia di
                                        occuparsene... Ma nel mio caso e sotto l'influenza delle
                                        parole di mia moglie: "Farò dire delle messe" pensai
                                        naturalmente all'intervento di un prete».</p>
            <p>«L'hai fatta esorcizzare?».</p>
            <p>«No, ma ho fatto ribenedire la casa, con gran spargimento di
                                        acqua benedetta... anche per impressionare l'immaginazione
                                        della povera Luisa, se mai si fosse trattato d'immaginazione
                                        esaltata, di nervi sconvolti... Luisa è credente. Tu ridi,
                                        ma avrei voluto veder te nei miei panni».</p>
            <p>«E l'acqua benedetta?».</p>
            <p>«Inefficace. Come se non fosse stata adoperata».</p>
            <p>«Non l'avevi pensato male. Anche la scienza ricorre talvolta a
                                        mezzi simili nelle malattie nervose. Abbiamo il caso di quel
                                        tale che credeva gli si fosse allungato enormemente il naso.
                                        Il medico finse di fargli l'operazione, con tutto l'apparato
                                        di strumenti, di legatura di vene, di fasciature... e il
                                        malato guarì».</p>
            <p>«L'acqua benedetta invece fece peggio. La notte dopo... Oh!... Mi
                                        sento rabbrividire al solo pensarci. Ora tutto l'odio di
                                                <emph rend="italic">colui</emph> era rivolto contro
                                        il bambino... Come proteggerlo?... Appena Luisa
                                        vedeva...».</p>
            <p>«O le sembrava di vedere...».</p>
            <p>«Vedeva, caro mio, vedeva... Vedevo anche io... quasi. Giacché
                                        mia moglie non poteva più avvicinarsi alla culla; una strana
                                        forza glielo impediva... Io tremavo allo spettacolo di lei
                                        che tendeva desolatamente le braccia verso la culla, mentre
                                                <emph rend="italic">colui</emph> - me lo diceva
                                        Luisa - chinato sul bambino dormente, faceva qualcosa di
                                        terribile, bocca con bocca, come se gli succhiasse la vita,
                                        il sangue... Sono tre notti di seguito che la nefanda
                                        operazione si ripete e il bambino, il caro figliuolino...
                                        non si riconosce più. Bianco, da roseo che era! come se
                                        realmente colui gli abbia aspirato il sangue; deperito in
                                        modo incredibile, in tre sole notti! È immaginazione questa?
                                        È immaginazione? Vieni a vederlo».</p>
            <p>«Si tratta dunque?..».</p>
            <p>Il Mongeri rimase alcuni minuti pensoso, a testa bassa,
                                        aggrottando le sopracciglia. Il sorriso un po' sarcastico e
                                        un po' compassionevole apparsogli su le labbra mentre Lelio
                                        Grandi parlava, si era spento tutt'a un tratto. Poi alzò gli
                                        occhi, fissò l'amico che lo guardava con ansiosissima attesa
                                        e ripetè:</p>
            <p>«Si tratta dunque?... Ascoltami bene. Io non ti spiego niente,
                                        perché sono convinto di non poter spiegarti niente. È
                                        difficile essere più schietto di così. Ma posso darti un
                                        consiglio... empirico, che forse ti farà sorridere alla tua
                                        volta, specialmente venendoti da me... Fanne l'uso che
                                        credi».</p>
            <p>«Lo eseguirò subito, oggi stesso».</p>
            <p>«Ci vorrà qualche giorno, per parecchie pratiche che occorrono.
                                        Ti aiuterò a sbrigarle nel più breve tempo possibile. I
                                        fatti che mi hai riferito non li metto in dubbio. Devo
                                        aggiungere che, per quanto la scienza sia ritrosa di
                                        occuparsi di fenomeni di tale natura, da qualche tempo in
                                        qua non li tratta con l'aria sprezzante di prima: tenta di
                                        farli rientrare nella cerchia dei fenomeni naturali. Per la
                                        scienza non esiste altro, all'infuori di questo mondo
                                        materiale. Lo spirito... Essa lascia che dello spirito si
                                        occupino i credenti, i mistici, i fantastici che oggi si
                                        chiamano spiritisti... Per la scienza c'è di reale soltanto
                                        l'organismo, questa compagine di carne e di ossa formante
                                        l'individuo e che si disgrega con la morte di esso,
                                        risolvendosi negli elementi chimici da cui riceveva
                                        funzionamento di vita e di pensiero. Disgregati questi... Ma
                                        appunto la quistione si riduce, secondo qualcuno, a sapere
                                        se la putrefazione, la disgregazione degli atomi, o meglio
                                        la loro funzione organica si arresti istantaneamente con la
                                        morte, annullando <foreign xml:lang="la">ipso
                                                facto</foreign> la individualità, o se questa
                                        perduri, secondo i casi e le circostanze, più o meno
                                        lungamente dopo la morte... Si comincia a sospettarlo... E
                                        su questo punto la scienza verrebbe a trovarsi d'accordo con
                                        la credenza popolare... Io studio, da tre anni, i rimedi
                                        empirici delle donnicciuole, dei contadini per spiegarmi il
                                        loro valore... Essi, spessissimo, guariscono mali che la
                                        scienza non sa guarire... La mia opinione oggi sai tu qual
                                        è? Che quei rimedi empirici, tradizionali siano i resti, i
                                        frammenti della segreta scienza antica, e anche, più
                                        probabilmente, di quell'istinto che noi possiamo oggi
                                        verificare nelle bestie. L'uomo, da principio, quando era
                                        molto vicino alle bestie più che ora non sia, divinava anche
                                        lui il valore terapeutico di certe erbe: e l'uso di esse si
                                        è perpetuato, trasmesso di generazione in generazione, come
                                        nelle bestie. In queste opera ancora l'istinto; nell'uomo,
                                        dopo che lo svolgimento delle sue facoltà ha ottenebrato
                                        questa virtù primitiva, perdura unicamente la tradizione. Le
                                        donnicciuole, che sono più tenacemente attaccate ad essa, ci
                                        han conservato alcuni di quei suggerimenti della natura
                                        medicatrice; ed io credo che la scienza debba occuparsi di
                                        questo fatto, perché in ogni superstizione si nasconde
                                        qualcosa che non è unicamente fallace osservazione
                                        dell'ignoranza... Perdonami questa lunga disgressione.
                                        Quello che qualche scienziato ora ammette, cioè che, con
                                        l'atto apparente della morte di un individuo, non cessi
                                        realmente il funzionamento dell'esistenza individuale fino a
                                        che tutti gli elementi non si siano per intero disgregati,
                                        la superstizione popolare - ci serviamo di questa parola -
                                        lo ha già divinato da un pezzo con la credenza nei Vampiri,
                                        ed ha divinato il rimedio. I Vampiri sarebbero individualità
                                        più persistenti delle altre, casi rari, sì, ma possibili
                                        anche senza ammettere l'immortalità dell'anima, dello
                                        spirito... Non spalancar gli occhi, non crollare la testa...
                                        È fatto, non insolito, intorno al quale la così detta
                                        superstizione popolare - diciamo meglio - la divinazione
                                        primitiva potrebbe trovarsi d'accordo con la scienza... E
                                        sai qual è la difesa contro la malefica azione dei Vampiri,
                                        di queste persistenti individualità che credono di poter
                                        prolungare la loro esistenza succhiando il sangue o
                                        l'essenza vitale delle persone sane?... L'affrettamento
                                        della distruzione del loro corpo. Nelle località dove questo
                                        fatto si produce, le donnicciuole, i contadini corrono al
                                        cimitero, disseppelliscono il cadavere, lo bruciano... È
                                        provato che il Vampiro allora muore davvero; e infatti il
                                        fenomeno cessa... Tu dici che il tuo bambino...».</p>
            <p>«Vieni a vederlo; non si riconosce più. Luisa è pazza dal dolore
                                        e dal terrore... Mi sento impazzire pure io, anche perché
                                        invasato dal diabolico sospetto... Ma... Invano mi ripeto:
                                        Non è vero! Non può esser vero!... Invano ho tentato di
                                        confortarmi pensando: E dato pure che fosse vero?... È una
                                        gran prova d'amore. Si è fatta avvelenatrice per te!... -
                                        Invano! Non so né posso più difendermi da una vivissima
                                        repugnanza, da una straziante violenza di allontanamento,
                                        altra malefica opera di <emph rend="italic">colui</emph>!...
                                        Egli insiste nel rimprovero: lo capisco dalle risposte di
                                        Luisa, quando <emph rend="italic">colui</emph> la tiene
                                        sotto il suo orrido fascino, e la poverina protesta.
                                        "Avvelenarti? Io?... Come puoi crederlo?...". Oh! Non
                                        viviamo più, amico mio. Sono mesi e mesi che sopportiamo
                                        questo tormento, senza farne parola a nessuno per timore di
                                        far ridere di noi le persone che si dicono spregiudicate...
                                        Tu sei il primo a cui ho avuto il coraggio di farne la
                                        confidenza per disperazione, per invocare un consiglio, uno
                                        scampo... E avremmo ancora pazientemente sopportato tutto,
                                        lusingandoci che così strani fenomeni non avrebbero potuto
                                        prolungarsi troppo, se ora non corresse pericolo la nostra
                                        innocente creaturina».</p>
            <p>«Fate cremare il cadavere. È una prova che m'interessa, oltre che
                                        come amico, come scienziato. Alla moglie, quantunque non più
                                        vedova, sarà facilmente concesso; ti aiuterò nelle pratiche
                                        occorrenti presso le autorità. E non mi vergogno per la
                                        scienza di cui sono un meschino cultore. La scienza non
                                        scapita di dignità ricorrendo anche all'empirismo, facendo
                                        tesoro di una superstizione, se poi potrà verificare che è
                                        superstizione soltanto in apparenza; ne riceverà impulsi a
                                        ricerche non tentate, a scoprire verità non sospettate. La
                                        scienza deve essere modesta, buona, pur di aumentare il suo
                                        patrimonio di fatti, di verità. Fate cremare il cadavere. Ti
                                        parlo seriamente», soggiunse il Mongeri, leggendo negli
                                        occhi del suo amico il dubbio di esser trattato da
                                        donnicciuola, da popolano ignorante.</p>
            <p>«E il bambino intanto?», esclamò Lelio Giorgi torcendosi le mani.
                                        «Una notte io ebbi un impeto di furore; mi slanciai contro
                                                <emph rend="italic">colui</emph> seguendo la
                                        direzione degli sguardi di Luisa, quasi egli fosse persona
                                        da potersi afferrare e strozzare; mi slanciai urlando: "Va'
                                        via! Va' via, maledetto!...". Ma fatti pochi passi, ero
                                        arrestato, paralizzato, inchiodato là, a distanza con le
                                        parole che mi morivano in gola e non riuscivano a tradursi
                                        neppure in indistinto mugolio... Tu non puoi credere, tu non
                                        puoi immaginare...».</p>
            <p>«Se volessi permettermi di tenervi compagnia questa
                                        notte...».</p>
            <p>«Ecco: me lo chiedi con tale accento di diffidenza...».</p>
            <p>«T'inganni».</p>
            <p>«Forse faremo peggio: temo che la tua presenza non serva che ad
                                        irritarlo di più, come la benedizione della casa. Questa
                                        notte no. Verrò a riferirti domani...».</p>
            <p/>
            <p>E, il giorno dopo, egli tornò così spaventato, così disfatto che
                                        il Mongeri concepì qualche dubbio intorno all'integrità
                                        delle facoltà mentali del suo amico.</p>
            <p>«Egli sa!», balbettò Lelio Giorgi appena entrato nello studio.
                                        «Ah, che nottata d'inferno! Luisa lo ha sentito bestemmiare,
                                        urlare, minacciare terribili gastighi se noi oseremo».</p>
            <p>«Tanto più dobbiamo osare», rispose il Mongeri.</p>
            <p>«Se tu avessi visto quella culla scossa, agitata in modo che io
                                        non so spiegarmi come il bambino non sia cascato per terra!
                                        Luisa ha dovuto buttarsi ginocchioni, invocando pietà,
                                        gridandogli: "Si, sarò tua, tutta tua!... Ma risparmia
                                        quest'innocente...". E in quel momento mi è parso che ogni
                                        mio legame con lei fosse rotto, ch'ella non fosse davvero
                                        più mia, ma sua, di <emph rend="italic">colui</emph>!».</p>
            <p>«Càlmati!... Vinceremo. Càlmati!... Voglio esser con voi questa
                                        notte».</p>
            <p>Il Mongeri era andato con la convinzione che la sua presenza
                                        avrebbe impedito la manifestazione del fenomeno. Pensava:
                                        «Accade quasi sempre così. Queste forze ignote vengono
                                        neutralizzate da forze indifferenti, estranee. Accade quasi
                                        sempre così. Come? Perché? Un giorno certamente lo sapremo.
                                        Intanto bisogna osservare, studiare».</p>
            <p/>
            <p>E, nelle prime ore di quella notte, accadeva proprio com'egli
                                        aveva pensato. La signora Luisa girava gli spauriti occhi
                                        attorno, tendeva ansiosamente l'orecchio... Niente. La culla
                                        rimaneva immobile: il bambino, pallido pallido, dimagrito,
                                        dormiva tranquillamente. Lelio Giorgi, frenando a stento
                                        l'agitazione, guardava ora sua moglie, ora il Mongeri che
                                        sorrideva soddisfatto.</p>
            <p>Intanto ragionavano di cose che, nonostante la preoccupazione,
                                        arrivavano in alcuni momenti a distrarli. Il Mongeri aveva
                                        cominciato a raccontare una sua divertentissima avventura di
                                        viaggio.</p>
            <p>Bel parlatore, senza nessun'affettazione di gravità scientifica,
                                        egli intendeva di deviare così l'attenzione di quei due, e
                                        intanto non perderli d'occhio, per notare tutte le fasi del
                                        fenomeno caso mai dovesse ripetersi, e già cominciava a
                                        persuadersi che il suo intervento sarebbe stato salutare,
                                        quando nell'istante che il suo sguardo si era rivolto verso
                                        la culla, egli si accorse di un lieve movimento di essa, il
                                        quale non poteva esser prodotto da nessuno di loro perché la
                                        signora Luisa e Lelio gli sedevano dirimpetto e discosti dal
                                        posto dov'era la culla. Non poté far a meno di fermarsi, di
                                        farsi scorgere, e allora Luisa e Lelio balzarono in
                                        piedi.</p>
            <p>Il movimento era aumentato gradatamente e quando la signora Luisa
                                        si volse a guardare là, dove gli occhi di Mongeri si erano
                                        involontariamente fissati, la culla si dondolava e
                                        sobbalzava.</p>
            <p>«Eccolo!», ella gridò. «Oh, Dio! Povero figliuolino!».</p>
            <p>Fece per accorrere, ma non poté. E cadde rovesciata su la
                                        poltrona dov'era stata seduta fin allora. Pallidissima,
                                        scossa da un fremito per tutta la persona, con gli occhi
                                        sbarrati e le pupille immobili, balbettava qualcosa che le
                                        gorgogliava nella gola e non prendeva suono di parola, e
                                        sembrava dovesse soffocarla.</p>
            <p>«Non è niente!», disse Mongeri, levatosi in piedi anche lui e
                                        stringendo la mano di Lelio che gli si era accostato con
                                        vivissimo atto di terrore, quasi per difesa.</p>
            <p>La signora Luisa, irrigiditasi un istante, ebbe un tremito più
                                        violento e subito parve ritornasse allo stato ordinario; se
                                        non che la sua attenzione era tutta diretta a guardare
                                        qualcosa che gli altri due non scorgevano, a prestar ascolto
                                        a parole che quelli non udivano, e delle quali indovinavano
                                        il senso dalle risposte di lei.</p>
            <p>«Perché dici che voglio continuare a farti del male?... Ho
                                        pregato per te!... Ho fatto dir delle messe!...». «Ma non si
                                        può sciogliere! Tu sei morto...». «Non sei morto?... Dunque
                                        perché mi accusi di averti avvelenato?...». «D'accordo con
                                        lui? Oh!...». «Ti aveva promesso, sì; ed ha mantenuto... Per
                                        finzione? C'intendevamo da lontano? Lui m'ha spedito il
                                        veleno?... È assurdo! Non dovresti crederlo se è vero che i
                                        morti vedono la verità...». «Va bene. Non ti stimerò
                                        morto... Non te lo ripeterò più».</p>
            <p>«È in istato di <foreign xml:lang="en">trance</foreign>
                                        spontanea!», disse Mongeri all'orecchio di Lelio.
                                        «Lasciami».</p>
            <p>Presala pei pollici, dopo qualche minuto, e ad alta voce,
                                        chiamò:</p>
            <p>«Signora!...».</p>
            <p>Alla voce cupa e irritata, voce robusta, maschile, con cui ella
                                        rispose, Mongeri dié un salto indietro. La signora Luisa si
                                        era rizzata sul busto con tal viso rabbuiato, con tale
                                        espressione di durezza nei lineamenti, da sembrare altra
                                        persona. La speciale bellezza della sua fisionomia, quel che
                                        di gentile, di buono, quasi di verginale che risultava dalla
                                        dolcezza dello sguardo dei begli occhi azzurri e dal lieve
                                        sorriso errante su le labbra, come un delicato palpito di
                                        esse, quella speciale bellezza era compiutamente
                                        sparita.</p>
            <p>«Che cosa vuoi? Perché t'intrometti tu?».</p>
            <p>Mongeri riprese quasi subito padronanza di sé. L'abituale sua
                                        diffidenza di scienziato gli faceva sospettare di aver
                                        dovuto sentire anche lui, per induzione, per consenso dei
                                        centri nervosi, l'influsso del forte stato di allucinazione
                                        di quei due, se gli era parso di veder dondolare e
                                        sobbalzare la culla che, ora, egli vedeva benissimo
                                        immobile, con dentro il bambino tranquillamente
                                        addormentato, ora che la sua attenzione veniva attirata
                                        dallo straordinario fenomeno della personificazione del
                                        fantasma. Si accostò, con un senso di dispetto contro se
                                        stesso per quello sbalzo indietro al rude suono di voce che
                                        lo aveva quasi investito, e rispose imperiosamente:</p>
            <p>«Finiscila! Te l'ordino!».</p>
            <p>Aveva messo nell'espressione tale sforzo di volontà che il
                                        comando avrebbe dovuto imporsi all'esaltamento nervoso della
                                        signora, <emph rend="italic">superarlo</emph> - egli pensava
                                        -. La sardonica e lunga risata che rispose subito a quel
                                                <emph rend="italic">te l'ordino</emph>, lo scosse,
                                        lo fece titubare un istante.</p>
            <p>«Finiscila! Te l'ordino!», replicò poi con maggior forza.</p>
            <p>«Ah! Ah! Vuoi essere il terzo... che gode... Avvelenerete anche
                                        lui?».</p>
            <p>«Mentisci! Infamemente!».</p>
            <p>Mongeri non aveva potuto trattenersi di rispondere come a persona
                                        viva. E la lucidità della sua mente già un po' turbata, non
                                        ostante gli sforzi ch'egli faceva per rimanere osservatore
                                        attento e imparziale, venne sconvolta a un tratto quando si
                                        sentì battere due volte su la spalla da mano invisibile, e
                                        nel medesimo istante si vide apparire davanti al lume una
                                        mano grigiastra, mezza trasparente, quasi fosse fatta di
                                        fumo, e che contraeva e distendeva con rapido moto le dita
                                        assottigliandosi come se il calore della fiamma la facesse
                                        evaporare.</p>
            <p>«Vedi? Vedi?», gli disse Giorgi. E aveva il pianto nella
                                        voce.</p>
            <p>Improvvisamente ogni fenomeno cessò. La signora Luisa si destava
                                        dal suo stato di <foreign xml:lang="en">trance</foreign>,
                                        quasi si svegliasse da sonno naturale, e girava gli occhi
                                        per la camera, interrogando il marito e Mongeri con una
                                        breve mossa del capo. Essi s'interrogavano, alla lor volta,
                                        sbalorditi di quel senso di serenità, o meglio di
                                        liberazione che rendeva facile il loro respiro e regolari i
                                        battiti del cuore. Nessuno osava parlare. Solamente un fioco
                                        lamento del bambino li fece accorrere ansiosi verso la
                                        culla. Il bambino gemeva, gemeva, dibattendosi sotto
                                        l'oppressione di qualcosa che sembrava aggravarglisi sulla
                                        bocca e gli impedisse di gridare... Improvvisamente, cessò
                                        anche questo fenomeno, e non accadde più altro.</p>
            <p/>
            <p>La mattina, andando via, Mongeri non pensava soltanto che gli
                                        scienziati hanno torto di non voler studiare da vicino casi
                                        che coincidono con le superstizioni popolari, ma tornava a
                                        ripetersi mentalmente quel che aveva detto due giorni avanti
                                        al suo amico: <emph rend="italic">Non sposerei una vedova
                                                per tutto l'oro del mondo</emph>.</p>
            <p>Come scienziato è stato ammirevole, conducendo l'esperimento fino
                                        all'ultimo senza punto curarsi se (nel caso che la
                                        cremazione del cadavere del primo marito della signora Luisa
                                        non avesse approdato a niente) la sua reputazione dovesse
                                        soffrirne presso i colleghi e presso il pubblico. Quantunque
                                        l'esperimento abbia confermato la credenza popolare e dal
                                        giorno della cremazione dei resti del cadavere i fenomeni
                                        siano compiutamente cessati, con gran sollievo di Lelio
                                        Giorgi e della buona signora Luisa, nella sua relazione, non
                                        ancora pubblicata, il Mongeri però non ha saputo mostrarsi
                                        interamente sincero. Non ha detto: «I fatti sono questi, e
                                        questo il resultato del rimedio: la pretesa superstizione
                                        popolare ha avuto ragione su le negazioni della scienza: il
                                        Vampiro è <emph rend="italic">morto completamente</emph>
                                        appena il suo corpo venne cremato». No. Egli ha messo tanti
                                                <emph rend="italic">se</emph>, tanti ma nella
                                        narrazione delle minime circostanze, ha sfoggiato tanta
                                                <emph rend="italic">allucinazione</emph>, tanta
                                                <emph rend="italic">suggestione</emph>, tanta <emph rend="italic">induzione nervosa</emph> nel suo
                                        ragionamento scientifico, da confermare quel che aveva
                                        confessato l'altra volta, cioè: che anche la intelligenza è
                                        affare d'abitudine e che il mutar di parere lo avrebbe
                                        seccato.</p>
            <p>Il più curioso è che non si è mostrato più coerente come uomo.
                                        Egli che proclamava: «Non sposerei una vedova per tutto
                                        l'oro del mondo» ne ha poi sposata una per molto meno, per
                                        sessantamila lire di dote! E a Lelio Giorgi che ingenuamente
                                        gli disse: «Ma come?... Tu!...», rispose: «A quest'ora non
                                        esistono insieme neppure due atomi del corpo del primo
                                        marito. È morto da sei anni!», senza accorgersi che,
                                        parlando così, contraddiceva l'autore della memoria
                                        scientifica <emph rend="italic">Un preteso caso di
                                                Vampirismo</emph>, cioè se stesso.</p>
         </div>
         <div type="chapter" xml:id="ITA19060002" n="2">
            <head>FATALE INFLUSSO</head>
            <p>«Lascia andare!», fece Blesio, vedendo impallidire tutt'a un
                                        tratto il suo amico Raimondo Palli, che aveva cessato di
                                        parlare quasi interrotto da un groppo di singhiozzi. «Mi
                                        racconterai il resto un'altra volta».</p>
            <p>«Delia non rispose» proseguì Raimondo dopo qualche secondo di
                                        pausa. «Mi fissò con grandi occhi neri scrutatori che da un
                                        pezzo non potevo più sostenere, e sorrise tristamente.
                                        Quegli sguardi mi scendevano nella più riposta profondità
                                        del cuore come raggi luminosi, e ne rivelavano a lei e a me
                                        stesso i più intimi segreti. Giacché mi accadeva spesso di
                                        non avere piena coscienza dello stato dell'animo mio verso
                                        di lei, e di sentirmi invadere da brividi di terrore ogni
                                        volta che la luminosità delle sue vividissime pupille mi
                                        faceva scorgere quanto vana fosse la lusinga di poter
                                        illudere lei e me. Non l'amavo più quanto una volta e mi
                                        ostinavo intanto a ripeterle che niente era mutato tra noi
                                        due, un po' per compassione di lei, un po' per sdegno di
                                        quel che non giudicavo, qual era, naturale miseria
                                        dell'amore, ma vero delitto d'ingratitudine verso colei che
                                        mi aveva fatto, incondizionatamente, dono di tutta se
                                        stessa. E lo sdegno era misto col rimorso di aver violentato
                                        l'organismo della povera creatura, di aver contribuito a
                                        svolgere in esso facoltà che, senza dubbio, vi sarebbero
                                        rimaste latenti o non sarebbero mai arrivate al punto di
                                        riuscire nocive.</p>
            <p>Tu ignori la vera ragione da cui sono stato spinto a tentare su
                                        quel delicatissimo fiore di vita gli esperimenti che
                                        avrebbero dovuto essere una vittoria e che divennero invece,
                                        in meno di un anno, tristissimo gastigo. Tu credi ancora che
                                        io abbia fatto ciò per invincibile curiosità di studiare, a
                                        modo mio, le misteriose forze della nostra psiche in un
                                        soggetto che presentava le migliori condizioni per tale
                                        studio. Disingànnati, caro Blesio. Sin dai primi giorni del
                                        mio matrimonio, nello stordimento prodottomi dalla felicità
                                        di vedere e di sentire accanto a me quell'esile figura di
                                        bruna il cui possesso mi era sembrato, per quattro lunghi
                                        anni, irrealizzabile sogno, sin dai primi giorni mi ero
                                        lentamente sentito invadere da un infinito inesplicabile
                                        senso di sgomento, che mi rendeva pensoso e distratto.</p>
            <p>"Che cosa hai?" mi domandava Delia, allacciandomi le braccia
                                        attorno al collo con gesto di suprema grazia affettuosa.</p>
            <p>"Niente! La troppa felicità, vedi? mi stordisce come un potente
                                        liquore".</p>
            <p>Non mentivo, rispondendo così, ma non dicevo intera la verità.
                                        Non avrei saputo dirla in quei giorni, fino al mattino in
                                        cui, svegliatomi prima di lei, e contemplandola, al fioco
                                        lume della lampadina da notte, abbandonata sui guanciali,
                                        coi nerissimi capelli disciolti e il petto lievemente
                                        ansante pel respiro, contemplandola più come deliziosa
                                        visione d'arte che come realtà, all'improvviso ebbi
                                        coscienza della natura di quell'indefinito sgomento che da
                                        parecchie settimane mi rendeva pensoso e distratto. "Mi ama
                                        davvero? Per quale nascosto scopo vuol darmi a intendere che
                                        mi ama?". Ora mi pareva impossibile che la dolcissima
                                        creatura che avrebbe potuto aspirare per bellezza, per
                                        bontà, per intelligenza, a un'unione più degna di lei, si
                                        fosse lasciata indurre a sposare me, non ricco, quasi
                                        brutto, con l'unico prestigio di un po' di abilità... o di
                                        qualcosa di più, via, nella mia arte di scultore, e di una
                                        discreta cultura che, secondo certi critici, ha molto
                                        nociuto al mio ingegno di artista».</p>
            <p>«Questa botta tocca anche a me!», disse Blesio, ridendo. «Tu hai
                                        avuto sempre il torto di badar troppo a quel che scriviamo
                                        noi pretesi critici d'arte. Lasciaci cantare! Lavora».</p>
            <p>Si scorgeva però che il riso di Blesio era sforzato, e che
                                        tentava di nascondere il triste presentimento di quel che
                                        poteva da un momento all'altro accadere, se l'eccessivo
                                        perturbamento del suo amico non si fosse arrestato.</p>
            <p>Raimondo fece una spallucciata, e continuò: «Da prima scacciai
                                        via sdegnosamente come indegno di me e di lei l'importuno
                                        pensiero. Ma già un'intima voce tornava insistente a
                                        sussurrarmelo a ogni nuova manifestazione di affetto
                                        prodigatami da Delia. Allora, la prendevo per le mani, la
                                        fissavo tenendola ferma innanzi a me, interrogandola: "Mi
                                        ami davvero?" e lo stupore che si manifestava sul bel volto
                                        di Delia e il doloroso sorriso che le spuntava su le labbra
                                        prima della timida risposta: "Perché me lo domandi?" invece
                                        di farmi comprendere la sciocchezza e la villania della mia
                                        interrogazione, mi sembrava involontaria conferma di quel
                                        dubbio anche quando ella, liberatasi rapidamente dalla
                                        stretta delle mie mani, aggrappandomisi al collo con
                                        l'abituale gesto di suprema grazia affettuosa, mi baciava e
                                        ribaciava, senza aggiungere una sola parola. Pareva volesse
                                        dirmi: "Sei contento?... Si bacia così soltanto quando si
                                        ama davvero!".</p>
            <p>Quella muta risposta però non mi appagava; né avrei saputo dire
                                        intanto qual altra avrebbe potuto ella darmene per
                                        disperdere il mio dubbio. Mi tornava in mente il motto di
                                        quel diplomatico, che la parola ci è stata data per
                                        nascondere il nostro pensiero. Quei baci erano meno della
                                        parola, o qualcosa di eguale, o anche qualcosa di poco più;
                                        non me n'importava. Sapevo, caro Blesio, che il pensiero di
                                        una persona può irridersi facilmente di qualunque altrui
                                        violenza per scoprirlo.</p>
            <p>Passarono parecchi mesi prima che mi balenasse l'idea di servirmi
                                        dell'azione magnetica per ottenere, all'insaputa di lei, la
                                        schietta rivelazione della verità. E anche dopo concepitone
                                        il disegno, esitai ancora per altri mesi, temendo di poter
                                        produrre irrimediabili disturbi in quel sensibilissimo
                                        organismo, che alle minime impressioni vedevo sobbalzare
                                        quasi fosse stato punto da uno spillo, o toccato da un
                                        carbone ardente. Mi trattenne pure, dopo che ero già
                                        risoluto, il leggero velo di tristezza che le mie ripetute
                                        domande: "Mi ami davvero?" avevano steso sul volto di Delia,
                                        e il lieve tremito della sua voce che mi pareva rivelasse,
                                        invece della parola, la protesta del suo cuore: "Perché
                                        dubiti di me?".</p>
            <p>Infatti, perché dubitavo? Perché - e questo era il peggio - non
                                        ricevendo risposte che mi soddisfacessero, perché mi
                                        sentivo, a poco a poco, distaccare da Delia, quasi la sua
                                        bella manina mi allontanasse e volesse tenermi a
                                        distanza?</p>
            <p>Dall'ampia vetrata del mio studio, la vedevo comparire ogni
                                        mattina nel giardinetto, con la preferita vestaglia color
                                        crema, ornata di larghi nastri rossi, coi capelli nerissimi
                                        appena ravviati e che le davano intanto un'aria di arcaica
                                        eleganza seducentissima. Si aggirava lentamente pei viali,
                                        si fermava, riprendeva ad andare o a cogliere fiori dai vasi
                                        e dalle aiuole che ella stessa coltivava con arte di
                                        giardiniera provetta. Di tanto in tanto, alzava il capo
                                        verso la vetrata, guardava intenta, quasi si attendesse di
                                        vedermi col viso incollato ai vetri per osservarla; e
                                        crollava la testa, delusa, mortificata. Lo capivo, perché
                                        potevo benissimo vederla senz'essere visto. Perché fingevo
                                        la sorpresa com'ella entrava nel mio studio, esitando su la
                                        soglia con la cestina colma di fiori, quasi simile alla
                                        bionda Flora tizianesca della Galleria degli Uffizi?...</p>
            <p>Cominciavo a sentire, e ne avevo dispetto, un senso di lieve
                                        rancore per quella che mi sembrava sua ostentazione
                                        d'ingannarmi. Non so che cosa avrei poi fatto, se Delia mi
                                        avesse risposto: "No, non t'amo! Meriti forse d'essere
                                        amato?".</p>
            <p>Da due settimane, notte per notte, mentr'ella dormiva al mio
                                        fianco, io m'ingegnavo di saturarla del mio fluido, come
                                        avevo appreso dai libri letti e studiati per tale scopo.
                                        Ella non doveva accorgersi della mia intenzione di
                                        addormentarla; temevo che, richiesta di accondiscendere, si
                                        rifiutasse. E durante la giornata spiavo se mai apparisse in
                                        lei qualche sintomo da rivelarmi che la mia azione magnetica
                                        fosse riuscita a dominarla.</p>
            <p>Niente!</p>
            <p>Già disperavo del buon resultato, quando un pomeriggio... Oh, tu
                                        non puoi farti un'idea della profonda commozione che mi
                                        assalì in quel momento! Delia avea voluto posare da modello
                                        per una figurina di donna commissionatami da un americano.
                                        "Sta' ferma, così!", le dissi vivamente, lieto
                                        dell'atteggiamento da lei preso appena sedutasi davanti a me
                                        poco lontana dal cavalletto.</p>
            <p>La vidi irrigidirsi, chiudere gli occhi, impallidita, col respiro
                                        ansante... Era entrata, quando meno me l'aspettavo, nel più
                                        profondo sonno magnetico.</p>
            <p>Ne fui spaventato, come se avessi compiuto su lei il più vile dei
                                        delitti colpendola a tradimento. Rinfrancàtomi un po' e
                                        presala pei pollici con mani tremanti, mi affrettai però a
                                        interrogarla:</p>
            <p>"Dormi?".</p>
            <p>"Si".</p>
            <p>"Sei lucida?".</p>
            <p>"Lucidissima".</p>
            <p>"Potresti leggermi nel pensiero?".</p>
            <p>"Sì. Tu dubiti...".</p>
            <p>"Ecco" la interruppi, facendo gli opportuni <emph rend="italic">passaggi</emph>. "Ecco la mano di una persona che
                                        tu non conosci: è moglie di un mio amico. Ama il marito?...
                                        Osserva bene".</p>
            <p>E così dicendo le avevo messo in una mano l'altra sua mano. Vidi
                                        che la stringeva forte, corrugando la fronte, abbassando la
                                        testa in atto di scrutare.</p>
            <p>"Lo ama tanto!".</p>
            <p>"Non t'inganni?".</p>
            <p>"No. Il cuore di costei è come un limpidissimo fonte di cui si
                                        scorge nettamente il fondo. L'ama. Oh, tanto!", replicò.</p>
            <p>"Osserva meglio" insistei.</p>
            <p>"Non occorre. Povera donna! Ha già capito che egli dubita, e
                                        piange spesso, in segreto. È dunque cieco costui da non
                                        accorgersi che quegli occhi hanno pianto? È strano: io provo
                                        la stessa sofferenza di lei... Devo piangere, come lei...
                                        Lasciami piangere!".</p>
            <p>E copiose lacrime le inondarono il volto accompagnate da
                                        singhiozzi.</p>
            <p>Attesi che si sfogasse un po'.</p>
            <p>"Ora ti sveglio" la suggestionai. "Non dovrai ricordarti di
                                        niente".</p>
            <p>"Non mi ricorderò di niente".</p>
            <p>Le ripresi i pollici, aspirando, perché sapevo che così doveva
                                        farsi per riattirarmi il fluido; e nel momento in cui ella
                                        riapriva gli occhi, finsi, sorridendo, di aggiustarle la
                                        testa per la posa.</p>
            <p>"Così!".</p>
            <p>E mi misi a lavorare come se niente fosse stato. Avrei dovuto
                                        esser pago dell'esperimento; ma sapevo che i soggetti, come
                                        li chiamano, possono mentire anche durante la
                                        inconsapevolezza del sonno magnetico. Non era il caso di
                                        Delia? Per ciò ripetei per un'intera settimana, col pretesto
                                        delle pose, due o tre volte il giorno, l'esperimento e
                                        sempre con l'identico risultato, quantunque io avessi fatto
                                        ogni sforzo per indurre Delia ad essere veramente
                                        sincera.</p>
            <p>E questo, forse - anzi senza forse, ora ne sono convinto - ha
                                        prodotto gli incredibili fenomeni che per un intero anno mi
                                        han dato l'impressione di una vita fuori della vita, d'una
                                        vita che non so distinguere se sia stata sogno o realtà, e
                                        che aggiungerà presto un'altra catastrofe a quella avvenuta
                                        tre mesi addietro».</p>
            <p>«Eh, via! Non dire così!», esclamò Blesio. «A furia d'immaginare
                                        la possibilità di una disgrazia, noi contribuiamo
                                        spessissimo a farla accadere davvero».</p>
            <p>Raimondo Palli portò le mani alla fronte e alle tempie, premendo,
                                        quasi volesse impedire che gli scoppiassero: poi, rigettati
                                        indietro, con vivace movimento della testa, i folti capelli,
                                        e socchiudendo gli occhi, riprese:</p>
            <p>«Una mattina, dovetti accorgermi che Delia mi sfuggiva di mano,
                                        resistendo alla mia volontà, non cadendo più nel sonno
                                        magnetico così facilmente provocato ed ottenuto fino allora.
                                        Posava per gli ultimi tocchi della mia figurina, che era e
                                        non era il suo ritratto perché io avevo sentito ripugnanza
                                        di vendere a un estranio la precisa immagine di mia moglie.
                                        Le solite parole: "Sta' ferma! Cosi!" che le altre volte
                                        erano bastate a farla istantaneamente addormentare,
                                        riuscivano inefficaci quantunque replicate più volte.</p>
            <p>"Che cosa vuoi farmi?... Che cosa mi hai fatto?" ella domandò,
                                        diffidente, guardandomi fisso negli occhi.</p>
            <p>E siccome io non avevo saputo risponderle, stupito di sentirla
                                        parlare a quel modo, ella soggiunse:</p>
            <p>"Mi sembra di avere qualcosa di strano dentro di me, qualcosa che
                                        mi scote, che m'eccita... Non so come esprimermi... Oh!
                                        oh!... Veggo, ma non cogli occhi, lontano, fin in fondo al
                                        giardino... Laggiù, nell'aiuola a destra, un gatto raspa la
                                        terra e danneggia le pianticine di violette!... È
                                        possibile?... Vieni; andiamo a vedere!".</p>
            <p>E mi trascinò per mano fuori dello studio, laggiù, dove un gatto
                                        faceva precisamente quel ch'ella aveva visto stando a sedere
                                        presso il cavalletto, da un punto dove si scorgevano appena
                                        le cime degli alberi del giardino smosse dal vento dietro la
                                        vetrata.</p>
            <p>"Sei diventata una veggente" le dissi con tono di voce che voleva
                                        essere scherzoso e non nascondeva intanto il mio
                                        stupore.</p>
            <p>"Male!" ella rispose con improvvisa serietà. "È assai meglio non
                                        vedere!... È assai meglio ignorare!".</p>
            <p>Non aggiunse altro, né io le seppi dir altro».</p>
            <p>Blesio, impensierito dell'esaltazione del suo amico, resa più
                                        manifesta dalla crescente irrequietezza delle mani e dai
                                        rapidi alteramenti della voce in evidente contrasto con la
                                        minuziosa limpida narrazione, tentò nuovamente d'impedirgli
                                        di proseguire.</p>
            <p>«Non stancarti; ho già capito, sei stato un po' imprudente,
                                        forse...».</p>
            <p>«Forse?... Troppo dovresti dire», riprese Raimondo Palli.
                                        «Troppo».</p>
            <p>E, implorando con lo sguardo, continuò:</p>
            <p>«Da quel giorno in poi, caro Blesio, io ho assistito a tali
                                        portenti di chiaroveggenza da far perdere l'equilibrio a
                                        qualunque più solido intelletto. Non osai più
                                        d'interrogarla: "Mi ami? Di', mi ami davvero?". Ma Delia
                                        sentiva anche da una stanza all'altra le vibrazioni del mio
                                        pensiero, come se le nostre anime, fuse insieme, pensassero
                                        la stessa cosa, nello stesso momento.</p>
            <p>La vedevo apparire su la soglia del mio studio, col viso
                                        contratto da dolore intenso, e la sua voce piena di lacrime
                                        mi rimproverava: "Perché dubiti di me? Lo sento, non
                                        negarlo! Che cosa dovrei fare, parla! per darti la prova
                                        suprema dell'immenso amore mio?".</p>
            <p>Pietà, o vigliaccheria, io mi ostinavo a negare. Inutilmente. La
                                        vedevo andare via niente convinta delle affettuose parole,
                                        delle carezze, dei baci che - lo capivo dopo - non
                                        producevano su lei l'effetto voluto per l'esagerazione a cui
                                        mi induceva la paura di non poter più sfuggire a
                                        quell'ispezione che mi aveva ridotto in uno stato peggiore
                                        di ogni peggiore schiavitù. Come? Non sarei più stato libero
                                        di formolare un'idea, un desiderio, una speranza, senza che
                                        Delia non venisse a dirmi: "Si, è una buona idea; dovresti
                                        attuarla. - O pure: Dipende da te, perché quel bagliore di
                                        fantasia diventi realtà. - O pure: - No, quel desiderio è
                                        troppo ambizioso per noi; non lasciartene lusingare. - O
                                        pure: Dici bene, questa speranza è un gran conforto per
                                        me!". E ciò come se io l'avessi messa a parte di tutto con
                                        le più precise parole, per consultarla, per averne
                                        l'approvazione o la disapprovazione?... Oh! Non aver niente
                                        da nasconderle! Nei primi mesi della nostra unione, era
                                        stata anzi gran delizia per me comunicarle i più riposti
                                        pensieri, chiederle consigli, suggerimenti che mi rivelavano
                                        sempre più squisite delicatezze d'animo, sempre più fine
                                        penetrazione d'intelligenza in ricambio del mio cordiale
                                        abbandono. Volevo così dimostrarle la mia profonda
                                        gratitudine per la gioia, la felicità, la nuova essenza di
                                        vita che ella era venuta a diffondere attorno a me, tanto da
                                        farmi credere divenuto un altro, quando mi accorgevo
                                        dell'agile sviluppo di alcune mie facoltà artistiche rimaste
                                        fin allora quasi latenti. E provavo un senso di
                                        mortificazione, se Delia, con delicata modestia, mi
                                        diceva:</p>
            <p>"Che bisogno hai tu di consultarmi? Tutto quel che tu fai lo
                                        giudicherò sempre ben fatto, anche quando gli altri potranno
                                        giudicarlo altrimenti".</p>
            <p>Non avevo dunque proprio niente da nasconderle. E intanto ora
                                        stimavo violato il sacro penetrale del mio pensiero, di cui
                                        prima le spalancavo a due battenti le porte. Una cupa
                                        irritazione mi invadeva a ogni nuova manifestazione della
                                        sua inevitabile chiaroveggenza e nello stesso tempo una viva
                                        indignazione per quello che, in certi momenti, mi sembrava
                                        atto di ingrato ribelle. Non avrei dovuto essere piuttosto
                                        felicissimo per l'assoluta compenetrazione delle nostre
                                        anime, della quale la chiaroveggenza di Delia era mirabile
                                        testimonianza?</p>
            <p>"No!" riflettevo subito. "Ella rimane chiusa, impenetrabile. Io,
                                        soltanto io, sono in sua compiuta balìa!".</p>
            <p>Tentai di difendermi con lo stesso mezzo servito,
                                        involontariamente, a produrre l'incredibile fenomeno. Ma
                                        Delia non sentiva più il mio influsso; era già più forte di
                                        me».</p>
            <p>«Avresti dovuto ricorrere ad uno specialista» lo interruppe
                                        Blesio. «Un magnetizzatore di professione, probabilmente
                                        avrebbe domato quelle forze ancora non bene conosciute e che
                                        la tua malaccortezza aveva scatenate... Ma, te ne prego,
                                        rimandiamo a qualche altro giorno questi dolorosi ricordi...
                                        Nella foga del parlare, non ti accorgi che essi ti
                                        commuovono fortemente».</p>
            <p>«Li ripenso quando non parlo; vale lo stesso. Lasciami
                                        proseguire» rispose Raimondo, stirandosi nervosamente i
                                        baffi e la barba. «Sopravvennero intanto alcuni mesi di
                                        sosta. Credei che la eccitazione nervosa da me provocata si
                                        fosse finalmente esaurita, e che la cura consigliatami da un
                                        dottore consultato all'insaputa di Delia avesse realmente
                                        contribuito a fortificarne l'organismo.</p>
            <p>Era un po' dimagrita in quei mesi, e aveva perduto la vivace
                                        tinta che coloriva le sue guance di bruna con lieve
                                        sfumatura rosea. Soltanto lo splendore degli occhi era
                                        rimasto immutato. Vedendola rifiorire, non sospettando
                                        affatto che quella tregua potesse essere passeggera, avevo
                                        ripreso a lavorare alla statua <emph rend="italic">La
                                                Giovinezza</emph>, quasi suggeritami da lei, un
                                        mattino di primavera, passeggiando insieme tra la splendida
                                        esplosione dei fiori delle aiuole che fiancheggiavano i
                                        brevi viali del nostro giardinetto. <emph rend="italic">La
                                                Giovinezza</emph>, nella mia intenzione, doveva
                                        essere Delia trasformata in Dea, idealizzata, se pure ci
                                        fosse stato bisogno d'idealizzare una figura che era, pei
                                        miei occhi, un'idealità artistica in atto.</p>
            <p>Il lavoro mi assorbiva talmente che le lunghe ore di quella
                                        giornata di estate sembravano insufficienti alla mia smania
                                        di condurre a termine la statua in brevissimo tempo. Delia
                                        veniva spesso a tenermi compagnia, seduta in un angolo,
                                        leggendo e ricamando zitta zitta per non distrarmi: ed io mi
                                        accorgevo della sua presenza soltanto nei momenti di riposo
                                        della modella.</p>
            <p>Mi accorgevo pure, con doloroso stupore, che mai Delia mi era
                                        parsa così lontana da me, come in quelle lunghe giornate che
                                        più mi stava silenziosamente vicina. Eppure quella statua
                                        che mi si vivificava sotto la stecca e il pollice era la
                                        libera traduzione del bozzetto improvvisato con insolita
                                        rapidità mentre ella, che me n'aveva quasi suggerito l'idea,
                                        posava perché io fissassi nella creta il movimento delle
                                        linee della sua persona, così come l'immaginazione me la
                                        andava trasformando in fantasia d'arte.</p>
            <p>Una sera, tutt'a un tratto, Delia mi disse:</p>
            <p>!Ah, Raimondo!... Tu stai per cessare di amarmi!".</p>
            <p>"Non pensare assurdità!", risposi bruscamente.</p>
            <p>"Tu però in quest'istante mentre neghi, pensi: - Oh, Dio, ella
                                        indovina!".</p>
            <p>Tornai a negare: ma era vero. In quell'istante pensavo proprio:
                                        "Oh, Dio, ella indovina".</p>
            <p>"Come avvenga non so" riprese Delia. "C'è dentro di me o una
                                        anima nuova, o qualcosa che direi malia, se potessi credere
                                        alla malia. Strana malia, Raimondo; malefica malia che mi fa
                                        vedere quel che non vorrei vedere, che mi fa udire quel che
                                        non vorrei udire, quasi il tuo pensiero parli per me ad alta
                                        voce... E sto in ascolto, da mesi, costretta, decisa di non
                                        dirti niente, di soffrire in silenzio perché mi sembra che
                                        anche tu soffra... Ah, Raimondo! Tu stai per cessare di
                                        amarmi... Mi sento impazzire!".</p>
            <p>Non ricordo più quel che dissi per consolarla, per confortarla.
                                        Dovetti essere efficacissimo, se Delia mi si gettò tra le
                                        braccia scoppiando in pianto dirotto, balbettando tra i
                                        singhiozzi:</p>
            <p>"Perdonami! Ti faccio soffrire!".</p>
            <p>Ma il giorno dopo e così tutti i giorni, per parecchi mesi, si
                                        ripeté la stessa scena, fino a che Delia quasi estenuata
                                        dallo sforzo inconsapevolmente fatto dall'organismo, non
                                        parlò più, e si ridusse a fissarmi, a fissarmi a lungo,
                                        crollando dolorosamente la testa, sorridendo con tale
                                        tristezza che io ero forzato ad abbassare gli occhi, o a
                                        rivolgerli altrove avvilito da quella luminosità di cui ti
                                        ho parlato, che mi pareva scendesse a illuminare le più
                                        riposte profondità del mio cuore...</p>
            <p>Che terribili mesi di sofferenza, caro Blesio! Noi vivevamo
                                        isolati, per deliberato disegno, sin dai primi giorni del
                                        nostro matrimonio, entrambi orgogliosi di bastare a noi
                                        stessi... E la gente, che per maligna o benevola curiosità
                                        si occupava dei fatti nostri, ci giudicava felici! Tali
                                        avremmo potuto essere, certissimamente, se le mie stesse
                                        mani non avessero distrutto, con imperdonabile caparbietà,
                                        il magnifico immeritato dono benignamente concessomi dalla
                                        sorte. Giacché io ero stato caparbio, stupidamente caparbio
                                        nel volermi accertare, a ogni costo, se il mio dubbio: "Mi
                                        ama davvero? Perché vuol darmi a intendere che m'ama?",
                                        corrispondesse o no alla realtà.</p>
            <p>Che terribili mesi, caro Blesio! Tu non potrai mai formartene
                                        neppure un'idea approssimativa. Invano cercavo un rifugio
                                        nel lavoro; invano la mia coscienza di artista mi confortava
                                        con attestarmi che la statua ormai quasi compiuta, sotto
                                        l'impulso di tante agitazioni, fosse riuscita più bella di
                                        quanto io, incontentabile, non l'avevo sperata. Lavoravo
                                        febbrilmente, quasi la mia mano fosse stata mossa da un
                                        altro me stesso che conviveva dentro di me assieme con
                                        quello che si tormentava, e smaniava e delirava, sì, a volte
                                        delirava, intanto che la mano dell'altro dava gli ultimi
                                        tocchi alle estremità della figura con meticolosa
                                        accuratezza... Fu allora... Oh, non avevo badato alla nuova
                                        espressione degli sguardi con cui Delia osservava il mio
                                        lavoro, aggirandosi attorno al cavalletto, muta, intenta, in
                                        visibile ammirazione, mi pareva, di quella <emph rend="italic">Giovinezza</emph> in parte sua geniale
                                        ispirazione. Ne ero lusingato, anche perché in quel punto
                                        non provavo l'impressione scrutatrice di quelle nere pupille
                                        luminosissime, che mi rivelavano quanto il mio cuore fosse
                                        mutato, vinto da grave stanchezza di amare per aver troppo
                                        amato».</p>
            <p>Raimondo si arrestò quasi volesse riprendere forza. La sua voce
                                        infatti si era andata affievolendo; le ultime parole gli
                                        erano uscite dalle labbra seguite da un profondo
                                        sospiro.</p>
            <p>Blesio osservava con pena il rapido movimento delle palpebre e il
                                        tremito delle labbra che rendevano più triste quella pausa.
                                        Raimondo alzò le mani, come per rimovere qualche ostacolo
                                        davanti a sé, e tratto un altro profondo sospiro,
                                        riprese:</p>
            <p>«Quella splendida mattina di maggio, lo studio era invaso da tale
                                        giocondità di luce, che i gessi dei miei precedenti lavori
                                        sembravano inattesamente scossi da misteriosi brividi di
                                        vita. La creta della Dea, assai più di essi, prendeva così
                                        mirabili chiaroscuri, riflessi così formicolanti da darmi
                                        l'illusione che sotto le carni del seno e delle braccia
                                        ignude si avverasse il miracolo della pulsazione del sangue.
                                        Delia, entrata con lievi passi, si era fermata dietro di me,
                                        senza che io me ne fossi accorto... Tutt'a un tratto, mi
                                        sentii afferrare violentemente pel braccio; e prima che,
                                        spinto da lei vigorosamente da parte, potessi accorrere e
                                        impedire l'atto di quelle furibonde mani, Delia... Oh! oh!
                                        "No, non è così!" balbettava con voce roca, che io non avrei
                                        saputo riconoscere se l'avessi udita senza veder lei. "No,
                                        non è così!". E le esili mani, tese come artigli, si
                                        affondavano nella creta, disformando braccia, seno, volto
                                        alla Dea che mi era costata tanti mesi di lavoro!... Ero
                                        rimasto impietrito davanti a quell'orrore. "No, non è
                                        così!... Non è così!". E Delia brancicava la creta, quasi
                                        tentasse di rimodellarla, voltandosi verso di me con gli
                                        occhi sbarrati dall'improvviso scoppio di pazzia, le labbra
                                        sformate da un terribile sorriso, balbettando con voce aspra
                                        e roca: "Ecco!... Ecco come dev'essere!... Ecco! Tu non hai
                                        saputo... Io, io sì!". E cadde riversa sul pavimento in
                                        violenta convulsione. Quando rinvenne, non mi riconosceva
                                        più! La ho assistita, la ho vegliata per tre eterni mesi,
                                        giorno e notte, istupidito dal dolore, attanagliato dal
                                        rimorso di aver prodotto lo sfacelo di quella povera
                                        creatura con lo stolto esperimento che avrebbe dovuto
                                        disperdere il mio sospetto, e invece... invece! "Mi amava
                                        davvero?". Ho ancora integra la mia ragione continuando a
                                        domandarmelo? E quel che è accaduto è stato colpa mia o
                                        inesorabile opera di quella fatalità che regge la nostra
                                        esistenza?... Dimmelo tu! Rischiarami tu!».</p>
            <p>E Raimondo Palli, convulso, singhiozzava, torcendosi le mani tese
                                        supplichevoli verso l'amico.</p>
            <p>Blesio aveva anche lui le lacrime agli occhi e non riusciva a
                                        trovare una sola parola di conforto, incerto se Raimondo
                                        fosse già pazzo o sul punto di divenir tale.</p>
         </div>
      </body>
   </text>
</TEI>
