<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="it"
     xml:id="IT18790">
   <teiHeader>
      <fileDesc>
         <titleStmt>
            <title>Giacinta : edizion ELTeC</title>
            <author>Capuana, Luigi (1839-1915) </author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words">48093</measure>
         </extent>
         <publicationStmt>
            <publisher ref="https://distant-reading.net">COST Action "Distant Reading for European
               Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="digitalSource">
               <ref target="https://archive.org/details/CapuanaGiacinta"/>
            </bibl>
            <bibl type="printSource">
               <title>Giacinta</title>
               <author>Capuana, Luigi</author>
               <respStmt>
                  <resp>Editor</resp>
                  <name> Cervieri, Angelo</name>
               </respStmt>
               <pubPlace>Milano</pubPlace>
               <publisher>Casa Editrice A. Cervieri</publisher>
               <date>1879</date>
            </bibl>
         </sourceDesc>
      </fileDesc>
      <encodingDesc n="eltec-1">
         <p>Downloaded from Internet Archive</p>
      </encodingDesc>
      <profileDesc>
         <langUsage>
            <language ident="ita">Italian</language>
            <language ident="lat">Latin</language>
            <language ident="fre">French</language>
            <language ident="eng">English</language>
         </langUsage>
         <textDesc>
            <e:authorGender key="M"/>
            <e:size key="short"/>
            <e:reprintCount key="unspecified"/>
            <e:timeSlot key="T2"/>
         </textDesc>
      </profileDesc>
      <revisionDesc>
         <change when="2018-02-21"> Digital text uploaded on Internet Archive: Divudì</change>
         <change when="2019-07-17">XML-TEI encoding for ELTeC: Eleonora Peruch</change>
         <change when="2022-02-03"> Revision in ELTeC format: Guadagno, Daniele</change>
      </revisionDesc>
   </teiHeader>
   <text xml:id="IT002">
      <body>
         <div>
            <pb/>
            <head>Parte prima</head>
            <div type="chapter" xml:id="IT0020010001" n="1.1">
               <pb n="21"/>
               <head>I</head>
               <p>- Capitano - disse Giacinta.</p>
               <p>E, presogli il braccio, lo tirava verso la vetrata della terrazza con vivacità
                  fanciullesca</p>
               <p>- È vero che il tenente Brogini ha un'amante vecchia e brutta che talvolta lo
                  picchia?</p>
               <p>Il capitano Ranzelli cessò di sorridere e si fece serio serio.</p>
               <p>- Perdoni, signorina; ma...</p>
               <p>- Al solito, gli scrupoli! - esclamò Giacinta con una piccola mossa di dispetto. -
                  È una scommessa; me lo dica, mi faccia questo piacere. Dopo se vorrà, potrà
                  sgridarmi.</p>
               <p>- Io non la sgrido; non ne ho il diritto né l'autorità - rispose il capitano. -
                  Però ho tanta stima di lei e le voglio...</p>
               <p>- Tanto bene! - lo interruppe Giacinta, ridendo.</p>
               <p>- Sí, tanto bene, che non posso vederla commettere, senza dispiacere, una
                  leggerezza da nulla.</p>
               <p>- Ho fatto male?</p>
               <p>- Almeno qui, dinanzi a questa gente che suol dare maligna interpretazione anche
                  alle cose piú innocenti.</p>
               <pb n="22"/>
               <p>- Com'è severo! Oh! Oh!</p>
               <p>- Non dica cosí. Spesso spesso le apparenze valgono piú della realtà, e il
                  mondo...</p>
               <p>- È vero o no che il tenente Brogini...? - ripeté Giacinta spazientita.</p>
               <p>- Senta qua.</p>
               <p>Il Ranzelli fece girare sulle rotelle la poltrona vicina, prese una seggiola e,
                  appoggiate le mani sulla spalliera, chinandosi un po' in avanti, soggiunse:</p>
               <p>- Segga, dieci minuti.</p>
               <p>Vedendola sdraiata lí, con la bruna testa buttata indietro e la faccia rivolta
                  verso di lui, stette a osservarla, in piedi, dondolando la seggiola. Quella
                  personcina minutina, rannicchiata tra la soffice imbottitura della poltrona e cosí
                  ben modellata dalle pieghe dell'abito, gli richiamava alla mente l'immagine di un
                  gioiello tra la bambagia carnicina e il raso azzurro dell'astuccio; mentre
                  Giacinta, vistagli apparire negli occhi la forte commozione che gli agitava il
                  cuore in quel momento, sorrideva a fior di labbra.</p>
               <p>Il capitano sedutosele di fronte, molto accosto, cominciò a parlare sotto voce; e
                  stando ad ascoltarlo attentamente, colle sopracciglia un po' corrugate, ella
                  intanto girava gli occhi attorno, da un gruppo all'altro del salotto.</p>
               <p>Sotto il grande specchio di Murano, dalla cornice di cristallo tutta fiori e
                  foglie scintillanti ai vivi riflessi dei lumi, la bella signora Clerici rideva
                  delle sciocchezze di quell'insulso dell'avvocato Ratti che gesticolava come un
                  burattino.</p>
               <p>Più in là, la signora Manzi, bionda e grassona, movendo lentamente il ventaglio,
                  con gli occhi socchiusi, da quella indolente che era, stava a sentire, <pb n="23"/>chi sa quale discussione tra il Gessi e il giovine Porati. Se n'erano appellati
                  a lei, pareva... Oh! Sapevano scegliere quei due!</p>
               <p>- Eh?... dico bene? - domandò il capitano.</p>
               <p>- Sí, sí.</p>
               <p>Giacinta aveva risposto chinando lievemente il capo, senza interrompere la sua
                  rassegna.</p>
               <p>Dal sedile a foggia di un'esse posto nel centro del salotto, la signora Rossi, che
                  ragionava col Merli - parlava sempre lui quel buratto! - li spiava di sbieco, con
                  la sua aria maligna di magra stecchita, storcendo piú del solito gli occhi sul
                  faccione da mula. Quei due occhi collo strabismo davano a Giacinta il mal di capo
                  ogni volta che le accadeva di fissarli un tantino; e per ciò li aveva subito
                  evitati. Ma s'era incontrata con gli sguardi pettegoli della Gina, la nipote della
                  signora Rossi. Voltavasi anche essa, di tanto in tanto verso di loro, forse per
                  distrarsi dal conversare con quel grullo del conte Grippa di San Celso che,
                  piantato davanti a lei, piegato in arco, colle braccia incrociate sulla schiena,
                  le spalancava in viso la bocca enorme, forse, perché moriva dalla curiosità di
                  sapere di che discorressero, con tanto interesse, quei due.</p>
               <p>Proprio in quel momento, Giacinta si era messa a sorridere, soddisfatta,
                  abbassando le palpebre, scotendo lentamente il capo in segno di conferma, intanto
                  che il Ranzelli, eretto sulla vita, impettito, scuro in viso, mordevasi i baffi e
                  si guardava, per darsi un contegno, le mani.</p>
               <p>Alzando gli occhi, ella scorse in un angolo sua madre che le gettava, di sfuggita,
                  certe occhiate penetranti come un succhiello.</p>
               <p>- La mamma ci osserva - disse al capitano.</p>
               <p>- Tanto meglio - rispose questi, guardando dalla<pb n="24"/> parte dove la signora
                  Marulli, col vestito nero accollato, orlato da un goletto bianchissimo, a
                  cartocci, che dava risalto alla sua bella testa di donna matura, pareva ragionasse
                  fitto fitto colla signora Villa, senza neppure badare ai continui dinieghi di
                  questa.</p>
               <p>Poco dopo, Giacinta diceva al capitano:</p>
               <p>- Gerace ci mangia con gli occhi.</p>
               <p>- Peggio per lui!</p>
               <p>Questa volta il Ranzelli non si degnò di voltarsi. Giacinta, però, continuò a
                  guardare laggiú, verso il pianoforte.</p>
               <p>Da un pezzetto Andrea Gerace non prestava piú orecchio alla signora Maiocchi che,
                  seduta dirimpetto a lui, pareva gli parlasse di qualche cosa interessante, facendo
                  ballare i nastri, i fiori, i tralci della sua enorme pettinatura. Egli tormentava,
                  ora con una mano ora coll'altra, la punta dei suoi baffettini incipienti e aveva
                  negli occhi tutto il dispetto per quella eterna conversazione tra il capitano e
                  Giacinta.</p>
               <p>- E i dieci minuti? - diceva infatti Giacinta, con aria di rimprovero, al
                  Ranzelli.</p>
               <p>- Per me non sono ancora passati..., se non la infastidisco.</p>
               <p>Giacinta gli accennò di continuare, col ventaglio di tartaruga a cui teneva
                  appoggiata la faccia; e riprese a fissare Gerace, che, pallido, cogli occhi
                  intorbidati, non ne perdeva il piú piccolo movimento. La signora Maiocchi, nella
                  foga del ragionare, non gli aveva badato; ma quando gli vide rizzare
                  improvvisamente il capo, si voltò subito indietro agitando il pensile giardino
                  della sua testa, per vedere che cosa accadesse.</p>
               <p>Il Ranzelli, accostata un po' piú la seggiola alla <pb n="25"/>poltrona, parlava
                  con grande efficacia, curvo, accompagnando le parole con brevi gesti nervosi; e
                  Giacinta, a fronte bassa, mordendo la punta del ventaglino, stava ad ascoltarlo
                  immobile, il seno ansante, infiammata nel viso.</p>
               <p>- Ma dunque questa Giacinta vi fa ammattire tutti!</p>
               <p>La signora Maiocchi prese stizzosamente una delle tante partiture ammonticchiate
                  sul pianoforte e cominciò a sfogliarla.</p>
               <p>- Volete un consiglio? - soggiunse, rimettendo la partitura a posto. - Lasciate
                  andare; quella ragazza è impastata di ghiaccio.</p>
               <p>- Il capitano sta per scioglierlo! - rispose Andrea.</p>
               <p>- Non vi credevo cosí sciocco - disse la Maiocchi, levandosi a sedere.</p>
               <p>Nello stesso punto Giacinta si era alzata dalla poltrona.</p>
               <p>- Poesia! Poesia! - mormorava, fissando il capitano negli occhi.</p>
               <p>E si stirava graziosamente con un fare di persona stanca; ma il capitano,
                  indovinando sotto quella sonnolente indifferenza la commozione vibrante ancora nei
                  delicati nervi di lei, pensava un po' mortificato: - Strana ragazza!</p>
               <p>- Insomma?... - le domandò tutt'a un tratto.</p>
               <p>E siccome a questa insistenza Giacinta non poté trattenere un sorriso, il
                  Ranzelli, per ricambio, voleva darle una stretta di mano.</p>
               <p>- Oh, no! - ella disse, avvedendosi dell'abbaglio di lui. Ma non poté aggiungere
                  altro, sotto tanti sguardi rivolti curiosamente su di loro.</p>
               <p>Gli fece un piccolo inchino con la testa, e andò incontro al padre che rientrava
                  dalla stanza da <pb n="26"/>giuoco discutendo, col signor Rossi e il cavaliere
                  Clerici, l'ultima partita di tressette. Il Signor Marulli voleva giustificare, a
                  tutti i costi, una giocata andatagli male.</p>
               <p>- Babbo, devi aver torto - gli disse Giacinta, sforzandosi di parer di buon umore.
                  - Ha perduto, è vero cavaliere?</p>
               <p>- Come sempre - rispose Clerici.</p>
               <p>Il Signor Marulli protestava.</p>
               <p>Ranzelli intanto, rimasto a riflettere sulle ultime parole di Giacinta, si
                  arrabbattava colle dita contro un bottone della divisa che stentava a entrare in
                  un occhiello. Poi, vedendo passare il commendatore Savani scappato da un piccolo
                  crocchio di persone con le quali era stato lungamente a discorrere, gli si
                  accostò, dicendo:</p>
               <p>- Buoni affari, commendatore?</p>
               <p>- Ah! gli azionisti son piú noiosi delle mosche - rispose Savani.</p>
               <p>- Il miele dei dividendi li attira! - aggiunse il Ratti salutandolo e ammiccando
                  malignamente al capitano e alla Maiocchi la quale aveva alzato la testa lasciando
                  di parlare al cavaliere Mochi in un orecchio.</p>
               <p>Questi, con la lente all'occhio sinistro, senza smettere di osservare le
                  fotografie del grande album aperto sul tavolino, rispondeva alla signora
                  Maiocchi:</p>
               <p>- V'ingannate, non mi riguarda.</p>
               <p>- Andate là! Come antico cugino della mamma, dovrebbe interessarvi.</p>
               <p>E dondolava il capo affermativamente, benché Mochi le dicesse:</p>
               <p>- Niente affatto! Quella parentela costava troppo, allora; e non valeva quel che
                  costava. Oh! io sono sempre economo in vita mia.</p>
               <pb n="27"/>
               <p>- Sia pure!</p>
               <p>E la signora Maiocchi rideva, ma non pareva ben persuasa.</p>
               <p>Nel centro del salotto, attorno alla signora Rossi, alla Gina, alla signora
                  Clerici e alla signora Mazzi che si faceva sempre vento indolentemente, la
                  conversazione era diventata animatissima.</p>
               <p>- Che pazzerellone quel Ratti!</p>
               <p>- Non c'era altri che lui per rallegrare la brigata!</p>
               <p>Infatti ridevano tutti.</p>
               <p>Giacinta, in piedi, a braccio della Gina che aveva ceduto il suo posto alla
                  signora Mazzi, non perdeva di vista Gerace. Egli picchiava leggermente con un dito
                  sopra un tasto del pianoforte, mordendosi il labbro, gli occhi rivolti al
                  soffitto; e quella nota, sorda e continua, irritava Giacinta, benché il rumore
                  della conversazione la facesse appena avvertire dagli altri. Ogni battuta era per
                  lei una puntura di spillo. Finalmente non ne poté piú! Svincolatasi dal braccio
                  della Gina, si fece largo colla mano fra il conte Grippa e il Porati, e fermatasi
                  a pochi passi dal pianoforte:</p>
               <p>- Dio mio, signor Andrea! - gli disse. - Non ha altro da suonare?</p>
               <p>- Musica del cuore! - esclamò la signora Maiocchi.</p>
               <p>E vedendo che gli altri ridevano di quella spiritosaggine buttata quasi in viso a
                  Giacinta, si ringalluzzí tutta.</p>
               <p>Gerace, sorridendo impacciatamente, erasi già scostato dal pianoforte.</p>
               <p>- Musica del cuore! - ripeté la signora Maiocchi.</p>
               <p>- Ton! Ton! Ton!... Cotesta musica la faccio anch'io<pb n="28"/> che non so
                  suonare nemmen le campane. Ecco qui!</p>
               <p>E il Ratti si mise a pestare all'impazzata sui tasti, lavorando furiosamente il
                  pedale. I bassi muggivano come tori feriti; gli acuti stridevano con un miagolio
                  indiavolato.</p>
               <p>- Bravo! Bravo!</p>
               <p>Il conte Grippa cominciò a batter le mani il primo, sgangherandosi la bocca dalle
                  risa.</p>
               <p>- Bravo!...Benissimo!</p>
               <p>Tutti gli fecero coro. Quella grassona della signora Mazzi, a cui il gran ridere
                  dava il convulso, si aggravava con tutta la sua persona sopra una spalla del Merli
                  che, piccino com'era, aveva paura di essere schiacciato.</p>
               <p>Con tal successo e con tanta ressa di persone attorno al pianoforte, il Ratti
                  pestava, pestava sulla tastiera, stralunando gli occhi, agitando il capo come in
                  preda all'ispirazione musicale, facendo le viste di svenirsi nei momenti
                  patetici.</p>
               <p>- Povero pianoforte! - disse allora la signora Villa a la Marulli che, a quel
                  chiasso, aveva smesso di parlare, nell'angolo dov'eran rimaste esse sole.</p>
               <p>Profittando della confusione, Giacinta si era avvicinata a Gerace. Imbroncito, in
                  disparte, Andrea lisciava le foglie della <foreign xml:lang="lat" rend="italic">gypsophila paniculata</foreign> posta in un vaso di porcellana su un treppiede
                  di bronzo.</p>
               <p>- Che ti prende? - gli disse sdegnosamente sotto voce, passando oltre
                  senz'attendere la risposta.</p>
               <p>- Beene!... Braavo!... Beeenissimo!</p>
               <p>Ratti, dato un ultimo strappo alla tastiera, si applaudiva da sé, battendo le mani
                  piú forte degli altri.</p>
            </div>
            <div type="chapter" xml:id="IT0020010002" n="1.2">
               <pb n="29"/>
               <head>II</head>
               <p>Verso le undici erano rimasti nel salotto soltanto il commendatore Savani, il
                  capitano Ranzelli e Andrea Gerace.</p>
               <p>La signora Marulli, stretta la mano alla signora Villa che andava via facendosi
                  accompagnare dal Merli e dal Porati, si era avvicinata al Ranzelli già sul punto
                  di prendere commiato.</p>
               <p>- Capitano, - gli disse - questa sera avete un'aria... una cert'aria!... Non
                  saprei...</p>
               <p>E intanto lo guardava negli occhi, come per strappargli un segreto.</p>
               <p>- Può darsi - rispose Ranzelli - che questa sera sia una delle poche veramente
                  felici della mia vita.</p>
               <p>- Per parlare cosí - aggiunse Giacinta, fermata piú in là col Savani - aspetti che
                  sia passata da un pezzo!</p>
               <p>Ranzelli s'inchinò, muto, sopra pensiero, intanto che la signora Marulli lanciava
                  un'occhiataccia alla figlia.</p>
               <p>- Testolina! - disse a questa il commendatore, tentando di accarezzarle i
                  capelli.</p>
               <p>Ma ella si trasse indietro, e alzò il ventaglino per sviargli la mano.</p>
               <p>Appena il capitano fu andato via, Giacinta fece un piccolo giro attorno, con aria
                  di annoiata; poi, sedutasi al pianoforte, cominciò a suonare a mezzo tono una
                  melodia del <title rend="italic">Ballo in maschera</title>. Andrea la raggiunse
                  come per voltarle i fogli, mentre il commendatore<pb n="30"/> e la signora
                  Marulli, passavano nel salottino accosto per prendere la solita tazza di thè e
                  latte.</p>
               <p>A un tratto, Giacinta cessò di suonare e piantò in viso ad Andrea quel paio di
                  occhi scintillanti che erano la sua bellezza.</p>
               <p>- Che pretende il capitano? - domandò Andrea seccamente.</p>
               <p>- Nulla - rispose Giacinta, senza cessar di fissarlo.</p>
               <p>- T'ama, te lo ha detto!...</p>
               <p>- Sta bene. Vorresti impedirglielo?</p>
               <p>Andrea si rizzò sulla persona come morso da un serpe.</p>
               <p>- Per carità, non farmi scene!</p>
               <p>E cosí dicendo, Giacinta lo aveva preso per una mano e gli scuoteva un po' il
                  braccio.</p>
               <p>- Ho forse torto?</p>
               <p>Andrea le si accostò col viso al viso, rabbiosamente.</p>
               <p>- Voleva sentirselo dire in faccia, se lei ne aveva il coraggio!</p>
               <p>- Sí - rispose Giacinta, rimanendo imperterrita, a fronte alta.</p>
               <p>Per alcuni momenti stettero immobili, silenziosi, guardandosi fisso.</p>
               <p>- Dunque sposiamoci! - disse Andrea risoluto. - Vo' metterti con le spalle al
                  muro, sbugiardarti con la prova.</p>
               <p>- Impossibile! - rispose Giacinta, abbassando il capo.</p>
               <p>- Ecco, dunque! Sposerai lui!</p>
               <p>- Né te, né lui.</p>
               <p>- E tu m'ami?</p>
               <pb n="31"/>
               <p>- Con tutta l'anima!... Ma è un'altra cosa, Dio mio!</p>
               <p>- Chi ti capisce?</p>
               <p>Giacinta fece una mossa di dispetto.</p>
               <p>- Mi tormenti per capriccio! Non può essere altrimenti. Tu sai che io non mento -
                  ella aggiunse; - ti ho detto che t'amo; sei il solo a cui l'abbia detto! Non lo
                  dirò a un altro, sta sicuro!... Ma t'amo a modo mio... Lasciati amare cosí; non
                  tormentarmi!</p>
               <p>A quella dolcezza di voce che contrastava coll'altiera fierezza degli sguardi,
                  Andrea, un po' rabbonito, rispose:</p>
               <p>- E l'avvenire?</p>
               <p>Giacinta stese un braccio sul leggío, vi posò la testa in atto di abbandono e
                  chiuse gli occhi un istante. Andrea l'osservava, ansioso, con le labbra
                  inaridite.</p>
               <p>- L'avvenire? - ella disse, come destatasi da un breve sonno. - L'avvenire è...
                  che t'amerò sempre!... Che non posso, intendi? né voglio amare altro che te! Ma è
                  appunto per questo, intendi? che non saremo mai sposi!... Lasciati amare cosí, a
                  modo mio. Non tormentarmi!</p>
               <p>Andrea si sentiva vincere da quella voce carezzevole, insinuante. Ma che
                  significavano tali parole in bocca a una ragazza da cui appena gli era stato
                  permesso, di furto, qualche bacio sulle dita?</p>
               <p>Non riusciva a capirlo.</p>
               <p>- E dopo? - insisteva.</p>
               <p>Giacinta si era fermata a riflettere.</p>
               <p>- Dopo?... Oh, no! no! - poi disse, tristamente. - È impossibile; no! L'uomo non è
                  mai generoso. Dimenticare, perdonare non è per lui... Verrebbe<pb n="32"/> un
                  giorno, arriverebbe un momento che anche tu saresti cosí vile...</p>
               <p>E tacque coprendosi la faccia con le mani. Un tremito di ribrezzo le correva per
                  tutto il corpo.</p>
               <p>- No, è impossibile!... Tu sai...</p>
               <p>Esitava. Evidentemente il parlare le costava un grande sforzo. Andrea le fece
                  cenno di no.</p>
               <p>- Non mentire, tu lo sai! - replicò con dignitosa alterigia. - In questo punto non
                  saprei tollerare nemmeno la tua pietà: comincerei a disamarti.</p>
               <p>- T'amo! - rispose Andrea - T'amerò sempre! So dimenticare; l'hai già veduto.
                  Perdonare?... Non è il caso.</p>
               <p>- Non m'illudi - lo interruppe Giacinta. - Ti vo' troppo bene da mettermi a
                  repentaglio di doverti odiare o disprezzare, che sarebbe anche peggio. Senti,
                  Andrea; non fare piú scene; te ne supplico! Non far comprendere alla gente che tu
                  sii per me qualcosa piú degli altri... E se ti pesa l'essere amato a modo mio, se
                  non hai piú la forza o il coraggio di continuare ad amarmi... lasciami in pace;
                  sarà quel che sarà!... Che posso dirti di piú?</p>
               <p>- Ma io t'amo tanto!</p>
               <p>Giacinta, commossa, abbandonò la mano in quelle di Andrea.</p>
               <p>- Già, ad una spiegazione dovevamo venirci. Ti vedevo, da qualche tempo, cosí
                  irrequieto, cosí smanioso...</p>
               <p>- Come non esserlo?</p>
               <p>- Ora non piú, è vero? Avrai fede in me, sarai prudente, non t'adombrerai di
                  nulla; è vero? Sono un po' diversa dalle altre donne; forse son fatta male. Non è
                  colpa mia... Sí, son fatta male! Me ne accorgo... Ah se tu sapessi quello che ho
                     sofferto!...<pb n="33"/>Ma non sono cattiva. Orgogliosa, anche troppo.
                  L'orgoglio è il mio coraggio.</p>
               <p>- E, per l'avvenire? - tornò a ripetere Andrea.</p>
               <p>- Oh! - esclamò Giacinta. - Vuoi dunque strapparmela per forza la terribile
                  parola?... Vuoi dunque...</p>
               <p>Tentò d'alzarsi; ma un lembo della veste, impigliato sotto il piede dello
                  sgabello, la ritenne. Allora, chinatasi per scostare lo sgabello e nascondendo con
                  quel pretesto il suo imbarazzo:</p>
               <p>- Ebbene - disse - l'uomo del mio cuore potrà, forse, un giorno... diventare il
                  mio... amante; marito mio, no; mai!</p>
               <p>E si levò, strappando la veste.</p>
               <p>Andrea, visto rientrare il commendatore Savani con la signora Marulli, gli andò
                  incontro:</p>
               <p>- Mi aveva detto di aspettarla!... Eccomi qui.</p>
               <p>- Ah!... Mi rammento - rispose il commendatore, prendendogli il braccio - Venite.
                  Buona notte, Teresa.</p>
               <p>La signora Marulli attese che fossero usciti dal salotto; poi, con una di quelle
                  sue occhiate che dicevano tanto, le gridò sotto voce:</p>
               <p>- Grulla!</p>
               <p>- Mamma! - rispose Giacinta sdegnata.</p>
               <p>- Che c'è? - domandava il signor Marulli apparso sull'uscio.</p>
               <p>- C'è... che tua figlia è pazza! - rispose la signora Teresa, passando con tanta
                  furia da dare appena tempo al marito di tirarsi da parte.</p>
               <p>Giacinta con le braccia tese in giú irrigidite, coi pugni stretti, era diventata
                  bianca come un cencio lavato.</p>
               <p>- Che vuol dire? - tornò a domandare il signor Marulli, interdetto.</p>
               <pb n="34"/>
               <p>- Nulla, babbo - rispose Giacinta frenando a stento le lagrime - Tu lo sai bene...
                  la mamma!</p>
               <p>E si sforzava di sorridere.</p>
            </div>
            <div type="chapter" xml:id="IT0020010003" n="1.3">
               <head>III</head>
               <p>Quella figliuola venendo al mondo, non avea fatto gran piacere alla sua mamma.
                  Infatti essa se n'era presto sbarazzata, dandola a balia in campagna e andando a
                  vederla il meno possibile.</p>
               <p>Nella rare visite, anticipatamente annunziate, la signora Marulli trovava la
                  bambina lavata, pettinata, ravviata di tutto punto, con la biancheria di bucato, e
                  le bastava. La toglieva in braccio, la baciucchiava, le faceva un po' il solletico
                  sui labbrini e sul mento per vederla ridere; poi la rendeva alla balia o la
                  metteva in culla ella stessa.</p>
               <p>La Marulli arrivava lassú sempre accompagnata ora da uno, ora da un altro signore
                  che chiamava cugino.</p>
               <p>- Muta cugino quasi ogni anno! - diceva la balia, sorniona, a quell'altro sornione
                  di suo marito.</p>
               <p>Dopo la corta visita, la signora Marulli e il cugino si perdevano pei campi, fra
                  gli alberi, fra le macchie, e tornavano alla cascina sul tardi. Allora ella dava
                  in fretta un paio di baci freddi alla bambina, montava in carrozza col cugino, e
                  nemmeno affacciavasi allo sportello partendo.</p>
               <p>Anche quando arrivava lassú col marito, il cugino non mancava mai per la
                  passeggiata pei campi. Il signor Marulli rimaneva alla cascina, a cullar la bimba,
                  a dondolarsela fra le braccia, attaccando discorso col marito della balia,
                  raccontandogli tutte le faccende di casa sua:</p>
               <pb n="35"/>
               <p>- Gran donna quella sua moglie! Aveva energia per cento. Lui si mescolava poco
                  nelle cose di casa. Quando aveva consegnata alla moglie l'intiera mesata dello
                  stipendio d'impiegato alla Prefettura, si sentiva sgravato da un peso. Pur che gli
                  rimanesse qualche soldo in tasca pei sigari, pel tabacco da pipa e per la partita
                  di tressette al caffè, a lui come lui non gli occorreva altro. - Tiravano innanzi,
                  col provento dell'impiego e con alcune rendite dotali della moglie pagate
                  esattamente da un parente di lei che stava a Parigi o viaggiava pel mondo: non lo
                  conosceva neppur di vista. - Basta. L'abilità di quella donna moltiplicava i
                  quattrini. Pel loro stato, non c'era male. Destavano invidia.</p>
               <p>Il contadino stava a sentirlo, zitto, pensando che forse il cugino aiutava la
                  signora a sbarcare il lunario:</p>
               <p>- E il marito chiude un occhio, com'usa in città.</p>
               <p>Dopo che certi braconi sventarono la storiella dei cugini, questa parola
                  rimase.</p>
               <p>Allora la signora Marulli, fresca, bella, di un'aria capricciosa, contava appena
                  ventotto anni, ed era sposa da due. Aveva aspettato un po' troppo il marito da lei
                  fantasticato - che doveva sposarla pei suoi occhi, come le diceva la nonna - e il
                  signor Paolo era stato accettato in mancanza di meglio.</p>
               <p>- Però se n'era compensata - malignava la gente.</p>
               <p>Sembrava una donna seria, tranquilla, assennata, dignitosa, senz'affettazione,
                  sinceramente cordiale, una vera signora.</p>
               <p>- Ma bisognava - secondo il cavalier Mochi - praticarla un po' da vicino per
                  scoprire tutte le <pb n="36"/>basse avidità che bollivano sordamente in
                  quell'organismo. Tant'anni di fredda giovinezza l'avevano depravata. E non aveva,
                  in quel che faceva, neppure la scusa dei sensi!</p>
               <p>La maternità fu per lei un peso insopportabile, un impiccio odioso. La piccola
                  Giacinta rimase quasi dimenticata in campagna. Quando la sua mamma si rammentava
                  di andare a vederla una o due volte l'anno, la bimba - dinanzi a quella persona
                  quasi sconosciuta, vestita cosí diversamente dalla balia, con quel cappellino, e
                  quelle piume, e quei nastri - si tirava indietro a testa bassa, imbroncita,
                  guardandola sottecchi, succhiandosi il ditino; e faceva spallucce a ogni parola
                  della mamma, della sua mammina vera, come le diceva la balia.</p>
               <p>- Le vuoi bene alla tua mammina?</p>
               <p>- È un'orsacchiotta, addirittura.</p>
               <p>La signora Marulli stentava a capacitarsi che quell'orsacchiotta fosse sua
                  figlia.</p>
               <p>Dopo che dovette ritirarsela in casa, la trottolina di cinque anni, che le si
                  raggirava tutto il giorno fra i piedi e spesso strillava per cose da nulla, le
                  faceva perdere subito la pazienza</p>
               <p>- Ah!... Aveva le bizze?</p>
               <p>E afferratala duramente per un braccino, la chiudeva in una stanzetta.</p>
               <p>- Lí; impara a strillare e a rotolarti per terra!</p>
               <p>Nemmeno Camilla, la serva di casa, voleva vedersela attorno, specialmente in
                  cucina. Però con lei la bimba si rivoltava; le diceva: - Sciancata!</p>
               <p>E un giorno, ricevuto dalla Camilla uno spintone sgarbato, le avventò la
                  parolaccia del marito della balia, quando questi sgridava la moglie.</p>
               <p>Camilla l'avrebbe pestata sotto i piedi. E non gliela perdonò mai.</p>
               <pb n="37"/>
               <p>Il signor Paolo, tra le ore che passava all'ufficio e tra quelle al caffè, vedeva
                  poco la figliolina.</p>
               <p>Poi, alle figliole dovevan badare le mamme. Se fosse stato un bambino, allora sí,
                  sarebbe toccato a lui!</p>
               <p>E la piccina, che non si sentiva voluta bene da nessuno, andava spesso a cacciarsi
                  in una stanza fuori mano; e in quella specie di ripostiglio - fra arnesi smessi,
                  fra cornici guaste, fra cappelli vecchi del babbo, ciabatte, bottiglie vuote,
                  seggiole che non si reggevano in piedi e scatole sfasciate, ripiene di cartacce e
                  di volumi squadernati - trovava facilmente modo di fare il chiasso per lunghe ore
                  della giornata, senza che la sua mamma si desse pensiero di lei.</p>
               <p>La signora Marulli aveva già il capo a rimettere in bell'assetto la casa,
                  ingrandita coll'affitto del quartierino allato e del giardino che le facevano gola
                  da due anni.</p>
               <p>- Voleva, finalmente, godersi un briciolo di agiatezza! L'aumento dello stipendio
                  del marito, certe piccole economie di lei... Già, siamo tre mosche in famiglia! -
                  conchiudeva.</p>
               <p>Non metteva nel conto la Camilla, ora addetta soltanto alla cucina; né la
                  Marietta, la nuova servotta pratica di stirare e pettinare; né Beppe, il
                  servitorino, un ragazzo di quattordici anni con un testone di capellacci neri e un
                  collo da toro...</p>
               <p>- Che mangiava per quattro e non aveva mai nulla da fare! - brontolava il signor
                  Paolo di nascosto dalla moglie.</p>
               <p>E se lo vedeva gingillarsi in giardino a rastiar la terra col rastrello, a
                  stuzzicare l'oca e le anitre che nuotavano nella vaschetta, a montar su per gli
                  alberi in cerca di nidi, si sfogava contro di lui:</p>
               <pb n="38"/>
               <p>- Perché non ripuliva i viali? Perché non annaffiava i fiori e le piante?
                  Fannullone!</p>
               <p>Beppe gli si piantava dinanzi, alla militare, con un'aria di canzonatura,
                  borbottando fra i denti:</p>
               <p>- Sbraita, cornuto!</p>
               <p>E trovava sempre qualche scusa:</p>
               <p>- La bambina aveva voluto fare il chiasso fino allora. Era andato qua... Era
                  andato là... La signora lo mandava attorno come il vento.</p>
               <p>E spesso era vero.</p>
               <p>La bambina, allestiti in fretta i compiti delle lezioni che veniva a darle a casa
                  una vecchia maestra, passava il resto della giornata insieme con lui, giocando
                  alla palla pel viale di acacie, o a rimpiattarello nella galleria mezza buia,
                  dalla volta e dalle pareti incrostate di sassi spugnosi e di finte stalattiti; o
                  nel chiosco dal cupolino a graticola, coperto di piante rampichine che
                  ciondolavano in viticci carichi di campanule bianche. Lí Beppe le raccontava le
                  fiabe o i suoi casi di quand'era bambino; ed essa stava ad ascoltarlo a bocca
                  aperta.</p>
               <p>Quel Beppe aveva fatto cento mestieri: il ragazzo di falegname, il mozzo di
                  stalla, il merciaiuolo ambulante; aveva servito in un'osteria di campagna dove i
                  vetturali, mentre le bestie mangiavano la biada, si divertivano a ubbriacarlo, a
                  insegnarli canzonacce e bestemmie che quel figliaccio d'una cagna, come lo
                  chiamavano, imparava subito a mente. Quanta gente, quanti paesi aveva egli visto!
                  E quante cose sapeva!</p>
               <p>- E che malizia, quello scimmione! - diceva Camilla.</p>
               <p>Spesso infatti, nascosto con la bimba in fondo al chiosco, se la faceva sedere
                  sulle ginocchia e le domandava:</p>
               <pb n="39"/>
               <p>- Che intrugliano la mamma e il signor Porati, quando non c'è il babbo e vanno in
                  camera?</p>
               <p>- Uh! - rispondeva la bambina, senza comprendere.</p>
               <p>- Dovresti origliare; dovresti guardare dal buco della serratura.</p>
               <p>- Perché?</p>
               <p>- Per vedere, per sentire. Ma ve', non dir nulla alla Camilla, né alla Marietta,
                  né alla mamma! Se no, addio chiasso! Vo' via.</p>
               <p>Questa minaccia atterriva la bimba; e il giorno dopo, per ingraziarselo, ella
                  scendeva in giardino colla taschina del grembiule ricolma.</p>
               <p>- Indovina che ci ho qui.</p>
               <p>Beppe faceva il grullo.</p>
               <p>- Indovina.</p>
               <p>Beppe le accennava di avvicinarsi, le scostava le manine sovrapposte alla tasca e
                  ne cavava fuori una manciata di confetti.</p>
               <p>- Che diavolo erano?</p>
               <p>Fingeva di non saperlo e se li metteva tutti in bocca e cominciava a masticarli,
                  facendo dei versacci: puh! puh! quasi volesse sputarli via; ma li inghiottiva
                  tutt'a un tratto, sbarrando tanto di occhi, mentre la bambina a quelle mossacce
                  rideva, saltava, batteva le mani.</p>
               <p>Se invece gli portava una pasta, Beppe la prendeva cautamente con due sole dita, e
                  la guardava di traverso:</p>
               <p>- Eh! Non se ne fidava!</p>
               <p>E voltatala e rivoltatala da tutti i lati:</p>
               <p>- Che! Che! Di queste porcherie non ne mangio - aggiungeva, buttandola in aria, a
                  grande altezza.</p>
               <p>E intanto che la pasta veniva giú, le si piantava sotto, con le gambe larghe, con
                  la bocca aperta e le <pb n="40"/>braccia dietro la schiena, per abboccarla; e non
                  falliva il colpo neppure una volta.</p>
               <p>- Perché mi guardi a questo modo? - gli domandò la bimba una mattina.</p>
               <p>Beppe era sorpreso di vederla grande, sviluppata, quasi una donnina; come se la
                  vedesse allora per la prima volta, con quel grembiulino bianco, ricamato negli
                  orli, che le copriva anche il seno, con quelle gambine diritte, tornite, dove le
                  calze fin sopra il ginocchio non facevano una grinza.</p>
               <p>- Cribbio!</p>
               <p>E le aprì incontro le braccia, invitandola con lo sguardo.</p>
               <p>La bambina slanciossi a corsa; e Beppe, presala ai fianchi, la sollevò in alto e
                  se la mise in collo.</p>
               <p>- Larà! Laràlliero! Zun! Zun!</p>
               <p>La portava attorno, trionfalmente; e, dopo la suonata, imitava con le labbra i
                  rulli del tamburo, battendole il tempo con le dita sui polpacci delle gambine.</p>
               <p>Giacinta, passatogli un braccio dietro il collo, gli suonava intanto, col pugno
                  dell'altra mano, la grancassa sulle spalle.</p>
               <p>- Via! Via!</p>
               <p>E ad aizzarlo, gli ficcava un ditino fra collo e camicia, sotto la nuca, appena
                  Beppe arrestavasi per spingerla in su tra le braccia.</p>
               <p>Cosí, fatto due o tre volte il giro dei viali, erano entrati nella galleria; e
                  giunto dove questa faceva gomito e arrivavano appena i barlumi delle due bocche,
                  Beppe si era buttato per terra con lei, su un mucchio di fronde e di erbe
                  ripostovi il giorno innanzi. Giacinta tentò di scappare. Egli la trattenne pel
                  braccio.</p>
               <pb n="41"/>
               <p>- Vieni qui! sta' ferma!</p>
               <p>L'accarezzava, le passava la mano tra i capelli, la baciava forte, con le labbra
                  calde.</p>
               <p>- Sta' ferma! - ripeteva, con una specie di rantolo.</p>
               <p>- Che hai?... Lasciami andare!</p>
               <p>- Baciami anche te! - insisteva Beppe, tenendola piú stretta.</p>
               <p>Sentendosi quasi soffocare dal caldo insoffribile:</p>
               <p>- Lasciami... Mi fai morire! - gridò ripetutamente, smaniando.</p>
               <p>Beppe aperse le braccia.</p>
               <p>- Brutto!</p>
               <p>E, datogli sulla guancia col rovescio della manina, scappò pel giardino.</p>
               <p>- Cucurucú, Cucurucú!</p>
               <p>Saltellava allegramente sull'entrata della galleria battendo le mani: cucurucú!
                  mentre Beppe avanzasi carponi, col fare lento di un gatto che stia per slanciarsi
                  sul topolino. Ma lei, via, di corsa. Allora la inseguí rotolandosi pel viale,
                  grugnendo, miagolando, abbaiando. La bambina, fermavasi un istante per lasciarlo
                  accostare, e prendeva la rincorsa...</p>
               <p>- Oh, bravo! Oh, bravo!</p>
               <p>Beppe, poggiate le palme sul terreno e levate in alto le gambe per una bella
                  capriola, si era alzato lestamente, a piedi giunti, con le braccia in croce e una
                  smorfiaccia sul viso.</p>
               <p>Da quel momento non l'aveva lasciata piú in pace, minacciandola:</p>
               <p>- Se non voleva far il chiasso a quel modo!...</p>
               <p>Talché la bambina, impaurita, ora lo invitava, prevenendolo; attratta anche da un
                  inconsapevole compiacimento di cosa vietata, dopo che gli sentiva ripetere:</p>
               <pb n="42"/>
               <p>- Zitta!... Per la Madonna! O non piú chiasso, né nulla!</p>
               <p>Ma un giorno Camilla, spolmonatasi invano a chiamar: Beppe! Beppe! dalla finestra
                  di cucina, discese, arrancando con la gamba storta, in giardino:</p>
               <p>- Dove s'era ficcato quell'animale?</p>
               <p>Beppe e la bambina uscivano in quel punto dalla galleria, e la bambina piangeva e
                  si asciugava gli occhi col grembiule.</p>
               <p>- Finiscila! - brontolò Beppe, scuotendola brutalmente pel braccio.</p>
               <p>La bambina, vista la Camilla, diede in un nuovo scoppio di pianto.</p>
               <p>- Che cosa è stato?</p>
               <p>- Nulla! - rispose Beppe, con le ciglia aggrottate, coi pugni stretti.</p>
               <p>Camilla asciugava il viso alla bambina, tempestandola di domande:</p>
               <p>- Che cosa è stato?... Smetti di piangere!... Non si capisce niente... Che ti ha
                  fatto quel forca?</p>
               <p>- Non dir... nulla... alla mamma! - balbettava la bambina, tra i singhiozzi... -
                  Non dir... nulla... alla maa... mma!</p>
               <p>- Sí, sí, non le dirò nulla!...</p>
               <p>- Mi ha fatto male... qui...</p>
               <p>- Ah! maiale! - urlò Camilla, sputando dietro a Beppe che fuggiva.</p>
               <p>- Non dir nulla... alla mamma! - ripeteva la bambina, strascicata per le scale
                  come un fagotto, riluttante.</p>
               <p>- La mamma!... La mamma!... Accidenti! - digrignava Camilla.</p>
            </div>
            <div type="chapter" xml:id="IT0020010004" n="1.4">
               <pb n="43"/>
               <head>IV</head>
               <p>Per la signora Marulli fu un gran colpo.</p>
               <p>Stette piú di una settimana a divorarsi internamente con una improvvisa tenerezza
                  materna che aveva l'amarezza d'un rimorso. Quando suo marito cercò di Beppe, gli
                  rispose soltanto:</p>
               <p>- L'ho mandato via; mangiava il pane a tradimento.</p>
               <p>- Lo predicavo da un pezzo! - disse il signor Paolo, approvando.</p>
               <p>In quei giorni la signora Marulli era stata tutta della sua bambina. Non l'aveva
                  sgridata, non le aveva fatto neppur sospettare che le fosse accaduto qualcosa di
                  male; e se l'era tenuta accosto, accarezzandola, secondandone i capricci,
                  scendendo in giardino con lei quando voleva giocare a palla, o a saltar la corda,
                  o lanciare il cerchio. Ma la bambina, non abituata alla presenza della mamma,
                  stava con ritegno e, nel suo interno, rimpiangeva Beppe, quantunque fosse stato
                  cosí cattivo con lei. La sua mamma infatti, per quanto si sforzasse di parer
                  buona, affettuosa, condiscendente, aveva un'aria troppo severa. Il dispetto
                  dell'accaduto le dava un che di duro nella voce e nei modi, come se quella
                  figliolina ci avesse avuto colpa lei.</p>
               <p>- Infine, non poteva tenersela attorno da mattina a sera!... Non ci mancava
                  altro!</p>
               <p>E cosí Giacinta, nell'autunno, fu messa in un istituto femminile.</p>
               <p>- Avrei dovuto pensarci prima!</p>
               <p>La signora Marulli non cessava di rimproverarselo.</p>
               <pb n="44"/>
               <p>Lontana da casa sua, in un'altra città, fra tanti visi nuovi di ragazze grandi e
                  piccine, Giacinta si sentì a disagio. Era vissuta sempre quasi sola, perché la sua
                  mamma non aveva voluto mai altre bambine per la casa, e quel chiacchiericcio,
                  quelle risate argentine, quei dispettucci, quelle intimità di amiche che facevano
                  lega contro le altre, le mettevano addosso malumore e dispetto, le impedivano di
                  addomesticarsi con le compagne. Nelle ore di ricreazione, rimaneva in camera al
                  suo posto; o si affacciava alla finestra accanto, per guardar fuori, lontano,
                  verso quella collina piena di alberi, sparsa di casette bianche con le finestrine
                  che parevan buchi nel muro.</p>
               <p>- Ci si doveva star bene colà, all'ombra degli alberi, in mezzo all'erba dei
                  campi, soli soli.</p>
               <p>E una confusa visione della campagna e della cascina della balia le passava per la
                  mente quando, piccina ancora, vagava pei prati sotto la sferza del sole e sotto la
                  pioggia, e tornava tutta intrisa di mota alla cascina, coi capelli arruffati,
                  pieni di sterpolini e di foglie secche e col vestitino in brandelli!</p>
               <p>Dopo alcuni mesi però s'era affezionata a una bambina della sua età, che quasi
                  evitata dalle compagne restava anche lei in disparte.</p>
               <p>- Lo hai tu il babbo? - le domandava questa con una vocina di tristezza.</p>
               <p>- Io sí; e anche la mamma.</p>
               <p>- Io ho la sola mamma.</p>
               <p>- E ti vuol bene?</p>
               <p>- Oh, tanto! Viene a trovarmi tutti i giorni.</p>
               <p>Giacinta la invidiava.</p>
               <p>Invece, il suo babbo e la sua mamma venivano a <pb n="45"/>vederla ogni sei mesi e
                  la lasciavano in collegio anche durante le vacanze.</p>
               <p>- Come è diventata grande!</p>
               <p>- La malerba vien su presto!</p>
               <p>L'esclamazione della mamma e il motto del babbo si ripetevano, ad ogni visita,
                  colla stessa fredda intonazione dalla parte di lei, con la identica risatina
                  sciocca dalla parte di lui. Poi, ogni volta, pareva che la sua mamma venisse lí
                  apposta per sgridarla; non era mai contenta dello studio, della nettezza... di
                  niente!</p>
               <p>- Dio mio! Perché la mamma non mi vuol bene?</p>
               <p>E pensava di diventar cattiva, per meritarsi almeno quel trattamento!</p>
               <p>Non era piú una bambina; aveva già sedici anni. Le confidenze di qualche amica le
                  avevano aperto un po' gli occhi. La sua fanciullezza abbandonata le si aggravava
                  sul cuore terribilmente, coi piú vivi particolari, rimescolandola tutta. E quando
                  le passava dinanzi agli occhi l'immagine di Beppe, con quel testone nero e quelle
                  pupille nere che l'avevano tenuta cosí sottomessa, sentiva vibrare per tutto il
                  corpo una sensazione strana, d'inesplicabile tenerezza verso quell'unico amico
                  della sua infanzia che l'aveva tanto divertita e le aveva voluto un po' di bene! E
                  i baci di quelle labbra carnose le rifiorivano, caldi, per un istante, sulle gote
                  insieme colle carezze delle ruvide mani di lui.</p>
               <p>Cosí le si accresceva la smania di rivedere i luoghi dov'era trascorsa la sua
                  fanciullezza, cari luoghi che dopo cinque anni di lontananza già prendevano nella
                  sua immaginazione proporzioni grandiose, splendori abbaglianti.</p>
               <p>Che altro le avrebbero rammentato quel ripostiglio, quegli alberi, quei viali,
                  quel chiosco del <pb n="46"/>giardino di cui le pareva di poter contare ancora
                  sulle piante rampichine, i viticci spenzolanti e le foglie ad una ad una?</p>
               <p>Ma l'assaliva lo sgomento:</p>
               <p>- Ah!... La sua mamma non le voleva bene!</p>
               <p>Pensando a questo, subito le si gonfiavano gli occhi di lagrime.</p>
               <p>- Perché non le voleva bene? Perché?</p>
               <p>E dal dispetto, sentiva seccarsi il pianto.</p>
               <p>- Sarebbe arrivata a odiar la mamma?</p>
               <p>E tremava.</p>
            </div>
            <div type="chapter" xml:id="IT0020010005" n="1.5">
               <head>V</head>
               <p>La prima cosa che le diè nell'occhio al ritorno in famiglia, fu la grande insegna
                  nera con un <emph rend="uppercase">Banca agricola provinciale</emph>, attaccata al
                  terrazzino di mezzo del primo piano, i cui grossi caratteri dorati brillavano
                  sulla facciata chiara, rintonacata di fresco.</p>
               <p>Vedendo quell'omaccione dalla livrea turchina filettata di rosso, che, cavandosi
                  il berretto gallonato, prendeva gli ordini del signor Marulli pel bagaglio,
                  Giacinta domandò al babbo:</p>
               <p>- Chi è costui?</p>
               <p>- Il portinaio della Banca.</p>
               <p>La vecchia scala di travertino, con le pareti di stucco bianco e lo zoccolo scuro
                  di finto marmo, con le belle vetrate dai vetri puliti ad ogni pianerottolo, non
                  era piú riconoscibile.</p>
               <p>- Gran novità, babbo!</p>
               <p>- Sí; vedrai anche dentro.</p>
               <pb n="47"/>
               <p>Ma dal tono della risposta capí che il povero babbo non doveva esserne molto
                  contento.</p>
               <p>Infatti, in tutte le stanze, tappezzerie rinnovate, pavimenti alla veneziana
                  lustri come specchi, usci riverniciati in bianco, doppie tende di trina e di
                  stoffa che scendevano con larghi panneggiamenti fino a terra; davanti a ogni
                  finestra o terrazzino, bussole dai grandi cristalli, il salotto tutto addobbato di
                  nuovo... In somma, da non raccapezzarvisi.</p>
               <p>- E quest'uscio? - domandò Giacinta al padre che le mostrava ogni cosa.</p>
               <p>- Dà nelle stanze del commendatore Savani, il direttore della Banca agricola. Egli
                  è solo, scapolo, e desina in famiglia con noi.</p>
               <p>- Babbo, e questa mia camera non era prima la sala da pranzo?</p>
               <p>- Tua madre!... - rispose il signor Paolo stringendosi nelle spalle.</p>
               <p>- Ma... come?</p>
               <p>Si sentiva proprio scombussolare:</p>
               <p>- Dov'erano andati i cari testimoni della sua fanciullezza?</p>
               <p>Quei ricordi cosí vivi, cosí netti pochi giorni addietro ora, sotto l'impressione
                  di quella inattesa realtà, se li vedeva sbiadire rapidamente davanti con un senso
                  di pena e d'indefinito terrore.</p>
               <p>- Anche il giardino!</p>
               <p>Le aiuole, circondate da eleganti ripari di ferro fuso, parevano, sí, ceste
                  fiorite, ma...</p>
               <p>- E quelle statue di terra cotta?... Come stridevano, con la loro tinta rossastra,
                  fra il verde degli alberi!</p>
               <p>E poi... che vita in casa!... Col via vai di tanta gente dalla mattina fino a
                  notte inoltrata, il salotto sembra una succursale della Banca del primo piano.</p>
               <pb n="48"/>
               <p>- Quella mamma, Signore! Azioni, dividendi, cartelle, bilanci, fedi di credito,
                  operazioni..., non ragionava piú d'altro! Come trovare un tantino di tempo per
                  badare alla figliuola?</p>
               <p>Il povero babbo restava in disparte. Il commendatore invece pareva il padrone di
                  casa. Questo la irritava. E il Savani le divenne presto antipatico.</p>
               <p>- Povero babbo! Era molto invecchiato!</p>
               <p>Egli andava spesso a scaldarsi - come soleva dire - nel bel nido della figliuola.
                  Con la barba e i capelli brizzolati di bianco, con la faccia piena di rughe e gli
                  occhi un po' stupidi, improntati di una rassegnazione animale, si sedeva in un
                  canto del canapè e parlava a monosillabi, o non parlava affatto.</p>
               <p>- Babbo, a che pensi? - gli domandava Giacinta.</p>
               <p>- A nulla!</p>
               <p>Si meravigliava di quella domanda: non ne indovinava la ragione. E un giorno che
                  sua figlia, parlando della mamma con amarezza, aveva alla fine esclamato:</p>
               <p>- Che vita! Che vita!</p>
               <p>- Va! - egli rispose - Quella donna è fatta cosí!</p>
               <p>Giacinta lo abbracciò tra intenerita e stizzita.</p>
               <p>Passava in camera quasi l'intiera giornata, leggendo, lavorucchiando qualche
                  cosina, scrivendo delle lunghe lettere di sfoghi a quella sua amica di collegio
                  che non sapeva chi fosse il proprio babbo, ma aveva però una mamma che le voleva
                  tanto bene! In salotto compariva di rado, massime la sera, infastidita da certe
                  occhiate di quei giovanotti, da certi maligni mezzi sorrisi che le era parso di
                  scoprire sulle labbra di alcune amiche di sua madre.</p>
               <pb n="49"/>
               <p>- La signorina vuol dunque farsi monaca? - le diceva la Marietta che ora
                  spadroneggiava sola in casa, dopo che Camilla era andata via.</p>
               <p>- Il chiasso mi dà ai nervi.</p>
               <p>Tutte le mattine, appena la padroncina suonava, Marietta entrava in camera
                  discretamente, apriva le imposte, levava via il lume dal tavolino da notte,
                  metteva in ordine le vesti e le portava il caffè, fermandosi presso il letto, con
                  le mani nelle tasche del grembiule bianco, domandando:</p>
               <p>- La signorina ha dormito bene?</p>
               <p>O pure stava ad aspettare, zitta, con un benevolo sorriso sulle labbra,
                  aggiustandosi di tanto in tanto la cuffia civettuola. Poi l'aiutava a vestirsi,
                  muovendosi attorno lesta, leggiera, con un fare da cutrettola, per prendere questo
                  o quell'oggetto.</p>
               <p>- La Camilla perché è andata via? - le domandò una mattina Giacinta.</p>
               <p>- Quella chiacchierona!... Oh!... Perché diede un grosso dispiacere alla
                  signora...</p>
               <p>- Che dispiacere?</p>
               <p>- Ma, non so... Per l'affare... di Beppe.</p>
               <p>Giacinta era diventata un po' rossa in viso, senza ben capire la reticenza della
                  Marietta.</p>
               <p>Cosí, a poco a poco, fra padroncina e cameriera, era nata una intimità che a
                  Giacinta serviva di sfogo. Quel carattere allegro le piaceva, forse pel contrasto
                  col suo. E nelle giornate in cui la Marietta doveva stirare, Giacinta, preso in
                  mano un lavorino di ago andava a sedersi nella stanza con lei che, sbracciata fino
                  ai gomiti, sbatteva i ferri sul tavolino, canticchiando, ridendo...</p>
               <p>- Per tenere di buon umore la sua cara padroncina.</p>
               <p>Di mano in mano, Marietta s'infiammava; e mentre<pb n="50"/> camicie, sottane,
                  polsini e altri capi di biancheria inamidati friggevano e prendevano il lucido
                  sotto il ferro, la sua parlantina si accresceva. Pareva che recitasse una parte da
                  commedia; specie quando, tralasciato di stirare, mettevasi a far la caricatura
                  della signora Rossi che somigliava a una gru, con quel collo tutto grinze e quel
                  naso, proprio un becco, che voleva ficcarseli in gola!</p>
               <p>Allora seguiva tutta la sfilata.</p>
               <p>- E la signora Clerici?</p>
               <p>- Alla larga! Uno schizzo di fontana quando tira vento. Bisogna accostarsele
                  coll'ombrello.</p>
               <p>- E la signora Maiocchi?</p>
               <p>- Quella lí, santa economia! cerca un solo marito per la figliuola e per sé.</p>
               <p>- Zitta, linguaccia!</p>
               <p>Ma, in verità, quella linguaccia non le dispiaceva, cosí malamente ella soffriva
                  tutte le amiche di sua madre.</p>
               <p>- Però, la signora Villa...</p>
               <p>- Gesú! Una rigattiera... Quel vestituccio avana lo portava sin da ragazza. Ora,
                  vi appunta su cogli spilli un po' di guarnizioni nuove, e festa! Va attorno, con
                  la sua aria di matrona, come se avesse indosso chi sa che cosa...</p>
               <p>E si dondolava, col busto in fuori, camminando lentamente. Giacinta moriva dalle
                  risa.</p>
               <p>- Pareva proprio quella!</p>
               <p>E il ferro tornava a far pan, pon, pan, sul tavolino, quasi battesse la solfa.</p>
               <p>- Sa? - riprese Marietta. - Quel babbeo del conte di San Celso si permise, l'altra
                  sera, di darmi un pizzicotto ai fianchi! Ci ebbe poco gusto. Con una gomitata, lo
                  sbatacchiai al muro.</p>
               <p>- Poverino!</p>
               <pb n="51"/>
               <p>- Poverino?... E ride? Almeno l'avvocato Ratti...</p>
               <p>- Ti pizzicotta anche lui?</p>
               <p>- Tutti, quando capita!... Ma è tempo perso. Ora dopo la disgrazia, ho messo
                  giudizio. E la Madonna mi deve aiutare... Uomini? Dio ne scampi!</p>
               <p>A quel ricordo s'era fatta tutta seria. Pensava alla sua creatura:</p>
               <p>- Chi sa dove penava?... Il suo destino avea voluto cosí!</p>
               <p>E scuoteva il capo... E il ferro, pon, pan, pon sul tavolino con dei colpi
                  arrabbiati.</p>
               <p>Ma se veniva interrogata intorno al commendatore, Marietta diventava a un tratto
                  discreta.</p>
               <p>- Un bravo signore. Spende, spande...</p>
               <p>Non diceva mai altro.</p>
               <p>La signora Marulli l'aveva tirata su, a poco a poco, una cameriera perfetta.
                  Astuta, fina, pieghevole, sapeva a tempo e a luogo chiudere un occhio e anche
                  tutti e due, e con la signora andava molto di accordo, benché il carattere di
                  lei... cosí difficile...!</p>
               <p>- Alla mia padroncina però voglio un gran bene davvero. Mi butterei nel fuoco per
                  farle piacere.</p>
               <p>E quando Giacinta, nei momenti più tristi, le apriva tutto il suo cuore, Marietta
                  piangeva.</p>
               <p>- Quella benedetta signora!...</p>
               <p>Oh! non voleva mettere male tra mamma e figliuola; sarebbe stata un'infamia... Ma,
                  all'ultimo si lasciava andare, e smetteva i riguardi, parlando chiaro e tondo,
                  chiamando pane il pane:</p>
               <p>- La signora, con una ragazza da marito in casa, si conduceva male, malissimo...
                  Ecco!</p>
            </div>
            <div type="chapter" xml:id="IT0020010006" n="1.6">
               <pb n="52"/>
               <head>VI</head>
               <p>Un giorno era venuta Camilla per una visita.</p>
               <p>Vedendola entrare rinfagottata in quel modo, con lo scialle spocchioso, con le
                  dita piene di anelli e uno spillone grande come un quadrante di orologio sul
                  petto, Giacinta, che si era un po' rimescolata all'annunzio, non poté trattenersi
                  dal ridere.</p>
               <p>Camilla, ingrassata, ansimante per la fatica di aver montato tante scale,
                  arrancava peggio di prima.</p>
               <p>- Oh, la mia cara padroncina! Come si è fatta grande e bella, con la grazia di
                  Dio!</p>
               <p>Seduta con le gambe larghe, le mani sui ginocchi, parlava forte, fermandosi di
                  tratto in tratto, come se le mancasse il respiro.</p>
               <p>- Vista per istrada la signora, son venuta... La signora è in collera con me...oh,
                  a torto! Ma io no: sempre la Camilla affezionata a questa casa dove ho servito per
                  otto anni! - La mia bottega di ova e di pollame va benino. La Madonna m'aiuta!...
                  Però mio marito... - Oh, cara, padroncina! Com'è bella! - mio marito comincia a
                  ciurlarmi nel manico... Beve troppo!... Ieri per la prima volta mi ha
                  picchiata!... Però, signorina, lavora tanto! Bisogna compatirlo.</p>
               <p>Giacinta, guardandola, con un sorriso di diffidenza sulle labbra, la lasciava
                  dire.</p>
               <p>- Ho i miei difetti anch'io... Sempre con tanto di lingua!... Che posso
                  farci?...Se non sbraito mi par <pb n="53"/>di scoppiare... Basta!... - La signora
                  Teresa l'ha con me...Ma, Vergine Santa, Vergine Benedetta, non è vero nulla!... ho
                  sempre tenuto la bocca cucita a refe doppio. Fu quella ciarlona della portinaia...
                  mi lasci dire... Dio non gliene domandi conto lassú, <emph rend="italic">requiesca
                     in pace!</emph>... In quanto a me, signorina...</p>
               <p>- State zitta, Camilla - la interruppe Marietta per sviare il discorso. - La
                  signorina non si mescola nei fatti della mamma, voi lo sapete.</p>
               <p>Ma quella volea votare il sacco, e si puliva colle dita le estremità della bocca
                  fiorite di saliva.</p>
               <p>- Ah! non si meritava questo! E non pensare che se non fosse stato per me... se
                  non fosse stato per me!... L'ho riveduto, quel tristaccio, giorni addietro... È
                  soldato ora... Un bell'arnese! - Deve dirglielo lei, cara padroncina alla mamma;
                  deve dirglielo lei che la Camilla, poverina, non ci ha avuto nessuna colpa se la
                  cosa si è risaputa...</p>
               <p>Giacinta impallidiva, sudava fredda. Come sull'orlo di un precipizio, gli occhi le
                  si intorbidavano; le girava il capo...Non comprendeva ancora, ma intravedeva che
                  quello a cui la Camilla accennava, doveva essere stato qualcosa di infame!...</p>
               <p>- Si sente male? - le domandò Marietta, accorgendosene.</p>
               <p>- Un po' di vertigine... non è nulla!</p>
               <p>- Andate, andate, Camilla! La signorina non sta bene.</p>
               <p>L'avrebbe pigliata per le spalle e ruzzolata di cima alla scala!</p>
               <p>Camilla, ponzando, si levò finalmente da sedere.</p>
               <p>- Signorina, dia retta a me, prenda un uovo fresco tutte le mattine, a bere,
                  ancora caldo del calore della gallina... Mandi in bottega, alle otto. Ho una <pb n="54"/>gallina nera che fa l'uovo tutti i giorni a quell'ora. Come se avesse
                  l'orologio lí... E mi comandino pei polli. L'uovo, sa come si fa? Un buchino
                  sopra, un buchino sotto, e si succhia da una parte. Una santa cosa!... Scappo...
                  Non ho tempo da perdere, con la bottega... E se ne rammenti di dirlo alla mamma:
                  polli, con due dita di grasso, ne ha soltanto la Camilla. Glielo garentisco,
                  signorina... Si ricorda di quand'era bambina e mi diceva: sciancata! Ah! ah!
                  ah!... Allora era alta cosí, una tombolina... Ora, Dio la benedica non si
                  riconosce piú... Se ne rammenti per la mamma, mi raccomando!</p>
               <p>Quella notte, verso le due, Marietta andava in punta di piedi, a prendere un
                  limone dalla credenza nella sala da pranzo e tornava lesta, in punta di piedi, in
                  camera della padroncina.</p>
               <p>Buttata sul letto, mezza spogliata, la faccia affogata fra i guanciali, i capelli
                  disfatti e le mani che brancicavano le coperte, Giacinta singhiozzava,
                  convulsa.</p>
               <p>- Si calmi, signorina, si calmi! - ripeteva Marietta intanto che strizzava il
                  limone in un bicchiere.</p>
               <p>Poi, agitando la limonata per scioglier lo zucchero, si accostava al letto,
                  aiutava Giacinta a sollevarsi e le metteva il bicchiere alle labbra.</p>
               <p>- Beva, le farà bene...Si calmi, entri in letto, per carità; cerchi di riposarsi,
                  di dormire. Io mi stenderò sul canapè... Si calmi, si calmi!</p>
               <p>- Va' - rispose Giacinta. - Non occorre che tu stia qui... Verrai un po' per tempo
                  domattina, senza aspettare che io suoni.</p>
               <p>Quella voce velata del gran pianto, straziava il cuore alla Marietta.</p>
               <pb n="55"/>
               <p>- Già la colpa è anche mia! - disse. - Se io non le avessi spiegato...</p>
               <p>Le rannodò alla meglio i capelli disciolti, finí di spogliarla, aggiustò bene le
                  coperte, ravviò un po' la stanza, e con la candela in mano, tornò presso il
                  letto:</p>
               <p>- Mi lasci dormire qui, sul canapè - insisteva.</p>
               <p>- Grazie; non occorre.</p>
               <p>Marietta, appena in camera sua, lasciò cadere tutte ad una volta le sottane per
                  terra, entrò d'un salto sotto le coltri e spense il lume.</p>
               <p>- Povera signorina! - pensava. - Ma se noi, povera gente, ci si dovesse disperare
                  per cosí poco!... Almeno io avevo ragione... Ci andava di mezzo una creaturina
                  innocente... Quelli sí furono guai!... Povera signorina! Ha ragione anche lei.</p>
               <p>Si era voltata e rivoltata piú volte da un fianco all'altro; poi non si mosse piú.
                  Russava leggiermente.</p>
            </div>
            <div type="chapter" xml:id="IT0020010007" n="1.7">
               <head>VII</head>
               <p>Il dottor Balbi, chiamato in fretta il giorno dopo, si era subito impensierito del
                  carattere violento della febbre di Giacinta. E cominciò quasi a disperare della
                  guarigione quando, due giorni appresso, il tifo manifestò tutti i suoi tristi
                  caratteri.</p>
               <p>- Veda... Veda! - diceva alla signora Marulli col suo solito intercalare. - Il
                  cervello è fortemente commosso; il sistema nervoso in uno stato di esaltazione
                  incredibile...Veda... Dev'esserci stata una causa... intendo... immediata. Qualche
                  forte dispiacere... Veda.</p>
               <pb n="56"/>
               <p>- Ma, nulla! - rispose la signora Teresa. - Col carattere di quella figliuola!</p>
               <p>Marietta, alle parole del dottore, si sentiva trambasciare:</p>
               <p>- Uccellaccio di malaugurio!</p>
               <p>- Aria, aria; le finestre sempre aperte, e poca gente in camera... Veda, veda...
                  Mi raccomando.</p>
               <p>E il salotto era pieno di signore, da mattina a sera, che restavano lí a
                  chiacchierare con la signora Teresa, dopo aver dato una capatina nella camera
                  dell'ammalata.</p>
               <p>Venivano anche gli uomini. La conversazione si animava; e l'ammalata diventava un
                  pretesto.</p>
               <p>- La Teresa - disse un giorno il cavalier Mochi alla signora Maiocchi - deve
                  essere contenta della malattia di sua figlia, lei che ama tanto le visite.</p>
               <p>- Maligno!</p>
               <p>La Penci malignava, alla sua volta, con la signora Villa quando il Mochi andò di
                  là, dall'ammalata.</p>
               <p>- Che assiduità quel Mochi!</p>
               <p>- Un vecchio amico di famiglia!</p>
               <p>E sorridevano maliziosamente nel vederlo poco dopo ritornare in salotto col suo
                  andare saltellante, aggiustandosi il goletto e tirando fuori i polsini della
                  camicia, come uno che si fosse levata con nulla una seccatura di dosso.</p>
               <p>Marietta era rimasta per piú di venti giorni al capezzale della padroncina, giorno
                  e notte.</p>
               <p>- Un prodigio d'infermiera! - diceva il dottore fregandosi le mani dalla
                  soddisfazione, ora che la crisi era superata. - Ma, vedano, ci vuole un po' di
                  tempo prima che l'ammalata possa rimettersi in forze.</p>
               <p>- Com'è deliziosa la convalescenza! - ripeteva spesso Giacinta.</p>
               <pb n="57"/>
               <p>Avrebbe voluto restar sola, a godersela, colla Marietta seduta dirimpetto, che la
                  guardava di tanto in tanto, alzando la testa dal lavoro di cucito che aveva per le
                  mani, per far qualcosa, e le sorrideva senza parlare.</p>
               <p>Ma le signore irrompevano nella stanza a due, a tre, affaticando la convalescente
                  col loro cicalío, massime la Rossi con quella voce strillante di violino
                  scordato.</p>
               <p>- L'ha scampata bella! Eh?</p>
               <p>- Ti rifai a vista di occhio; brava!</p>
               <p>La signora Maiocchi lasciava lí qualche volta la sua Elisa un paio d'ore, intanto
                  ch'ella andava dalla sarta, o dalla modista.</p>
               <p>Meno male che Elisa era una sciocchina da aver poco o nulla da dire! Cosí Giacinta
                  gustava tutta la delizia di quel risveglio primaverile che provava dentro,
                  assaporandolo... Sentivasi come cullata mollemente in un'aria piena di profumi
                  sottili; sentivasi correre, da capo a piedi, un'onda fresca di vita nuova che le
                  destava nel corpo e nello spirito ignorate energie: sentivasi maturata di parecchi
                  anni...</p>
               <p>- Gli ho vissuti in un mese! - diceva a Marietta.</p>
               <p>E osservandosi le ceree mani scarne e coi diti affusolati e le ugne smorte,
                  stentava a credere che fossero le sue mani di un mese addietro.</p>
               <p>- Si rifarà presto, piú bella!</p>
               <p>Marietta era meravigliata della finezza che la pelle del viso della sua padroncina
                  aveva presa.</p>
               <p>- E se vedesse che occhi si è fatti! Paiono due stelle!... E... non l'ha
                  avvertito? anche la voce le si è cambiata.</p>
               <p>- Ho fatto la muda - diceva Giacinta con un leggiero sorriso che le rallegrava il
                  volto bianco e dimagrito. - È vero, babbo?</p>
               <pb n="58"/>
               <p>- Sí.</p>
               <p>- Povero babbo!</p>
               <p>Il signor Marulli stava lí, a covarla con gli occhi nelle ore libere, tirando
                  fuori spesso l'orologio. Poi scappava per l'ufficio, esattissimo.</p>
               <p>Ma il cavalier Mochi non piú affacciava all'uscio la punta dei suoi baffi
                  soltanto, né andava subito via. Entrava in camera tutt'i giorni e vi rimaneva a
                  lungo, spingendo una seggiola accanto alla poltrona dove Giacinta, che aveva
                  lasciato il letto da una settimana, stavasene sdraiata, con le ginocchia avvolte
                  in una coperta di lana, e uno scialletto sulle spalle.</p>
               <p>- Sempre meglio?</p>
               <p>- Un pochino... Non ho fretta.</p>
               <p>- Benone.</p>
               <p>Marietta non lo poteva patire per quell'occhialino che gli faceva fare una
                  contrazione alla guancia sinistra e gli dava un'aria beffarda, con quei baffi
                  appuntati, con quel collo incastrato nell'alto goletto.</p>
               <p>A Giacinta, però, quel vecchio raffinato, ripicchiato, vestito sempre all'ultima
                  foggia, che aveva viaggiato tanto e parlava cosí bene, piaceva moltissimo. E
                  appena lo vedeva arrivare, scappato dal Consiglio di amministrazione della Banca
                  agricola dove egli si annoiava, gli stendeva una mano che il Mochi stringeva con
                  un modo tutto suo, una vera carezza.</p>
               <p>- Hai dormito bene?</p>
               <p>- Benissimo.</p>
               <p>- L'appetito?</p>
               <p>- Non c'è male.</p>
               <p>- E l'animo?</p>
               <p>- Tranquillo. Tornano anche le forze. Questa <pb n="59"/>mattina ho fatto, da me
                  sola, il viaggio dal letto alla poltrona.</p>
               <p>Un giorno egli trattenne piú del solito, stretta tra le sue mani, la mano di
                  Giacinta.</p>
               <p>- Povera manina! Com'è ridotta scarna! Ma la ridurremo ben presto pienotta, una
                  manina di velluto.</p>
               <p>E gliel'accarezzava, quasi cercasse di scaldargliela.</p>
               <p>Giacinta fece atto di volerla ritirare. Il Mochi glielo impedì:</p>
               <p>- Il calore ti fa bene!</p>
               <p>- Che calore può avere quella mummia! - pensava Marietta scrollando il capo,
                  mentre si aggirava per la camera ravviando alcuni soggetti con quella sua aria di
                  discrezione che chiamava sulle labbra del Mochi un risolino di compiacenza.</p>
               <p>- Marietta, un po' di ghiaccio - diceva, a intervalli, Giacinta. Ma il Mochi la
                  preveniva, accorrendo al tavolino dov'era il vassoio di cristallo col ghiaccio
                  ridotto in pezzetti e il cucchiaino di argento. Giacinta stendeva la mano.</p>
               <p>- Sono qui per nulla, cattiva?</p>
               <p>E le presentava delicatamente il cucchiaio col ghiaccio davanti la bocca.</p>
               <p>- Eccomi tornata bambina. Bisogna perfino imboccarmi! Grazie.</p>
               <p>Allora Mochi riprendeva il discorso interrotto, raccontando le meraviglie di
                  Parigi e di Londra, e le sue avventure a Siviglia, quando poco era mancato che un
                     <emph rend="italic">torero</emph> geloso non l'ammazzasse.</p>
               <p>Però da qualche giorno si accorgeva che, di tratto in tratto, l'attenzione di
                  Giacinta gli veniva meno. Gli occhi della ragazza si fissavano, senza sguardo,<pb n="60"/> nello spazio; il volto e tutta la persona prendevano a poco a poco una
                  certa rigidità, e due lagrime scendevano finalmente a rigarle le guance
                  smorte...</p>
               <p>- Ma che vuol dire?... Che cosa hai? - domandava, un po' contrariato.</p>
               <p>Allora Giacinta diventava subitamente rossa in viso.</p>
               <p>- Scusi... Oh! Non è nulla! - balbettava. - Un po' di debolezza...
                  Nient'altro.</p>
               <p>Marietta accorreva, spaventata, indovinando quali ricordi assalissero la sua
                  padroncina in quel punto:</p>
               <p>- Signorina!</p>
               <p>La rimproverava, piú che con la voce, con gli occhi.</p>
               <p>- No - le disse un giorno Mochi. - Non è cosí che si guarisce, stando tutta la
                  giornata inchiodata lí... Su, su; ecco il braccio. Facciamo due passi per la
                  stanza.</p>
               <p>Le aveva già strappata la coperta di sopra i ginocchi e la tirava su per le mani.
                  A quella dolce violenza Giacinta sorrideva, serrandosi meglio dentro lo
                  scialletto, aggravandosi sul braccio di lui.</p>
               <p>- Ecco; lo vedi che ti reggi benissimo?... Vuoi riposarti?</p>
               <p>- Piú in là.</p>
               <p>Si era fermata presso la finestra che guardava sul giardino. Tutto quel verde
                  inondato di sole le pareva una festa. Le casette lí in fondo, con le vetrate
                  spalancate e quei vasi da fiori sui davanzali, sorridevano tranquille. E guardava
                  intenerita i due piccioni che facevano delle volatine su pei tetti, da un
                  comignolo all'altro, o si nettavano col becco le piume del collo.</p>
               <pb n="61"/>
               <p>Che bellezza! Che pace! Si sentiva rivivere.</p>
               <p>E mentre facevano il giro della stanza, Marietta le ruzzolava dietro la poltrona,
                  se la padroncina avesse voluto riposarsi.</p>
               <p>- Lo annoio troppo - gli diceva Giacinta.</p>
               <p>- Nemmeno per sogno. Solamente non vorrei vederti ricominciare... Dev'esserci
                  qualcosa lí dentro, in quel cuoricino, che tu non vuoi dirmi.</p>
               <p>Giacinta rispose di no, col capo.</p>
               <p>Cosí giunse fino a spazientirsi quando lo scalpiccio del cavaliere tardava a farsi
                  udire nel corridoio che conduceva in camera.</p>
               <p>Aveva ripreso forze e colorito. Quelle esitazioni, quelle fissazioni erano già
                  svanite. Anzi ora nella voce e nelle maniere di lei c'erano un che di brusco e
                  d'imperioso.</p>
               <p>- Il tifo mi ha temprato come l'acciaio - diceva a Marietta, allorché questa le
                  raccomandava di darsi coraggio, di farsi forza.</p>
               <p>Però il vecchiaccio maneggiava quell'acciaio come una pasta; benevolo, paterno,
                  pieno di compassione. Marietta cominciava a diventarne gelosa.</p>
               <p>- Perché ora colui aveva sempre qualche cosa da dire alla padroncina, in
                  segreto?</p>
               <p>Non osava domandarne ma si struggeva di saperlo. Entrava in camera senza rumore,
                  come un'ombra, per afferrare una parola, una frase di quelle conversazioni a mezza
                  voce... E un giorno intese Giacinta che commossa diceva:</p>
               <p>- A chi rivolgermi?... Al babbo?</p>
               <p>Il Mochi scoteva la testa.</p>
               <p>- Alla mamma?</p>
               <p>- Che! Che! Quella mamma!...</p>
               <p>Egli torceva il muso.</p>
               <pb n="62"/>
               <p>Giacinta, dopo queste conversazioni, aveva cert'occhi cosí smarriti...</p>
               <p>- Che le dice dunque? - si domandava Marietta.</p>
               <p>E un giorno non ne poté piú:</p>
               <p>- Scusi, signorina: questa vecchia mignatta le succhia il sangue... Si guardi in
                  viso!</p>
               <p>Giacinta le diè sulla voce:</p>
               <p>- Vecchia mignatta?... Sono parole che non mi garbano. Dovresti saperlo.</p>
            </div>
            <div type="chapter" xml:id="IT0020010008" n="1.8">
               <head>VIII</head>
               <p>Marietta aveva bussato all'uscio con le nocche delle dita:</p>
               <p>- Signorina, c'è la sarta nel salottino.</p>
               <p>Ed era andata via.</p>
               <p>Giacinta chiuse il libro posandolo sulle ginocchia, incrociò le mani dietro il
                  capo e si abbandonò sulla spalliera della poltrona:</p>
               <p>- Che significava quell'insolito slancio di tenerezza della sua mamma? Dava un
                  pranzo e un ballo per la ricomparsa di lei in società!... Proprio?</p>
               <p>Sorrideva amaramente, agitando il piedino della gamba ancora accavalciata
                  sull'altra, cercando, cogli occhi socchiusi, con le mani incrociate dietro il
                  capo, una plausibile spiegazione:</p>
               <p>- Proprio per me?</p>
               <p>Marietta tornò a picchiare:</p>
               <p>- Signorina, la sarta.</p>
               <p>Giacinta diè un piccolo sbalzo e andò nel salottino di sua madre, dov'era anche il
                  commendatore in veste da camera e pantofole, che esaminava colla <pb n="63"/>signora Teresa le mostre delle stoffe...</p>
               <p>- Questa qui... Ti piace?</p>
               <p>A Giacinta non piacque, perché scelta da lui. Preferiva quell'altra di colore
                  verde cupo, piú signorile.</p>
               <p>- Ma di sera si confonde col nero - disse la signora Teresa. - E non è da
                  ragazza.</p>
               <p>- La signora dice bene - aggiunse la sarta.</p>
               <p>Giacinta lasciò che scegliesse sua madre; e appena la sarta ebbe finito di prender
                  le misure - Era cresciuta la signorina, dopo quella malattia! - si affrettò a
                  tornare in camera. Quel pranzo e quel ballo la irritavano. E si ridomandava:</p>
               <p>- Proprio?... Mochi ne saprà qualcosa!</p>
               <p>Il Mochi infatti non aspettò d'essere interrogato.</p>
               <p>- Avremo dunque un ballo? Che diplomatica quella Teresa.</p>
               <p>A quel sarcastico sorriso, Giacinta si sentì agghiacciare.</p>
               <p>- Perché? - domandò.</p>
               <p>- Pranzo, alle quattro... Alle otto, riunione degli azionisti della Banca agricola
                  per l'approvazione dei conti; tra un pranzo e un ballo si fa presto... Alle dieci,
                  il ballo... Gli azionisti non debbono far altro che montar poche scale... La
                  trovata non è cattiva!... Tua madre diventa una diplomatica di prima forza: non lo
                  avrei mai creduto!...</p>
               <p>- Oh, no! Non sarebbe comparsa in quel ballo! Assolutamente.</p>
               <p>Si aspettava da un momento all'altro di dover fare una scena colla sua mamma.</p>
               <p>- Ne avrò il coraggio!... Mi ribellerò!...</p>
               <p>E la mattina che la sarta venne a provarle il vestito, gridò a Marietta:</p>
               <pb n="64"/>
               <p>- Vada via!... Non voglio vestiti!... Lasciatemi in pace, tutti!</p>
               <p>- Per carità, signorina! - disse Marietta. - Non la riconosco piú!...</p>
               <p>Vedendo entrare sua madre che precedeva la sarta, Giacinta ammutolí. E si lasciò
                  spogliare dalla Marietta, e si lasciò mettere indosso dalla sarta il vestito da
                  provare muovendosi come un automa.</p>
               <p>- Si volti cosí... Cammini un po'... Stia ferma... Le pieghe della sottana
                  piombano bene... Faremo rientrare un pochino qui... Il busto va a pennello.</p>
               <p>E Giacinta ubbidiva, paziente, senza dire nemmeno una parola, con grande stupore
                  di Marietta.</p>
               <p>- È contenta? - le domandò all'ultimo la sarta.</p>
               <p>- Contentissima.</p>
               <p>Appena fu sola, cominciò a rimproverarsi da sé:</p>
               <p>- Sono una vigliacca! Sí, una vigliacca!</p>
               <p>Piangeva di rabbia, si torceva le mani.</p>
               <p>- Ma perché non accettava dunque la sua sorte? Perché non si cacciava a fronte
                  alta, armata di disprezzo, fra quella brutta società dove la chiamava il destino?
                  A che disperarsi inutilmente? Farsi valere doveva!</p>
               <p>E se lo ripeté ad ogni momento in quei giorni, per rafforzarsi nella sua
                  risoluzione, per impedire che le penetrasse di nuovo nel cuore la debolezza delle
                  altre volte.</p>
               <p>- Vedrai! - si sfogava con la Marietta. - Cambierò da bianca in nera...
                  Vedrai!</p>
               <p>- Brava!</p>
               <p>Marietta batteva le mani, vedendole alzar fieramente la testa e agitar le braccia
                  come per apprestarsi a una lotta a corpo a corpo.</p>
               <p>- Vedrai! - le ripeté la sera della festa quando terminò di abbigliarsi, davanti
                  allo specchio, mentre<pb n="65"/> Marietta le aggiustava le pieghe del vestito
                  contenta e superba della sua bella padroncina.</p>
               <p>Appena Giacinta entrò nel salotto già pieno di signore e di invitati presa per
                  mano con la Gina che la faceva sorridere, gettandole, con un rapido movimento del
                  capo, le sue piccole malignità in un orecchio - quella sua aria quasi di sfida fu
                  subito notata.</p>
               <p>- Vai a ruba - le disse il commendatore entrando in mezzo alle signore che le
                  facevano festa.</p>
               <p>Le presentava tutti ad una volta, tre impiegati della Banca agricola che
                  desideravano ballare con lei e s'inchinarono, pretenziosamente impomatati
                  sfoggianti le bianchissime e lucide camicie fra il largo sparato dei corpetti, e i
                  polsini dagli enormi bottoni che coprivano fino a metà le mani strette nei
                  guanti.</p>
               <p>Andava proprio a ruba, specie fra i giovanotti. La signora Marulli vedendola
                  parlare animatissima e ridere fra un gruppo, in un angolo, era sorpresa anche lei
                  dell'insolita spigliatezza di sua figlia.</p>
               <p>- È troppo ingenua - disse al Mochi. - Bisogna avvertirla.</p>
               <p>- <foreign xml:lang="fre" rend="italic">Elle chasse de race</foreign> - rispose
                  Mochi che si divertiva spesso col punzecchiarla.</p>
               <p>- Com'è felice la tua figliuola! - venne a dirle da lí a poco la signora Maiocchi.
                  - Osserva... Dopo la malattia si è fatta piú bella... Ma brava! Come balla
                  bene!</p>
               <p>Giacinta sguizzava leggera fra le coppie che ballavano confusamente, abbandonata
                  al suo ballerino che, guidandola, le domandava:</p>
               <p>- Si sente stanca?</p>
               <p>- No, punto.</p>
               <p>E giravano, giravano, sguizzavano; Andrea Gerace<pb n="66"/> un po' serio, ella
                  sorridente, da persona già come abituata, quantunque fosse quello il suo primo
                  ballo.</p>
               <p>- Lei balla come una meridionale - le disse Gerace in un momento di sosta. - È la
                  prima volta che io non rimpiango le feste di Napoli.</p>
               <p>- Son lieta - rispose - di rammentarle in qualche modo le signorine di laggiú.</p>
               <p>- Me le fa dimenticare.</p>
               <p>- ... Che caldo! Si soffoca.</p>
               <p>Si soffocava infatti; ed era un continuo agitar di ventagli ora che l'orchestra si
                  riposava. Gli uomini si facevano vento coi cappelli a molla schiacciati.</p>
               <p>- Gerace, una canzonetta delle vostre!...</p>
               <p>La signora Villa gliel'aveva detto con quella smanceria di voce e di atteggiamento
                  bambinesco ch'ella soleva affettare per far piú colpo.</p>
               <p>- Sí, sí!</p>
               <p>La signora Rossi, la Mazzi, il Porati, il Gessi e gli altri ch'eran lí appresso
                  approvarono.</p>
               <p>- La <emph rend="italic">Carmenella! Mastro Raffaele!</emph> - suggerirono ad una
                  volta Merli e Ratti.</p>
               <p>Anzi il Ratti andò a prenderlo addirittura pel braccio, e facendogli delle moine
                  come una signorina, fra le risate che scoppiavano da ogni parte della sala, lo
                  conduceva al pianoforte dove già preludiava il Porati.</p>
               <p>- Che simpatico giovane!</p>
               <p>Giacinta si limitò ad accennare col capo che era della stessa opinione della Gina.
                  Non voleva perdere una nota.</p>
               <p>Quella melodia, improntata di una gaiezza mesta, si dondolava col suo ritmo,
                  mollemente, e faceva dondolare, per consenso, tutte le teste: poi, all'ardito
                  strappo di voce che riprendeva la frase allegra <pb n="67"/>del ritornello,
                  correva attorno un mormorio di entusiasmo represso.</p>
               <p>Gina, presa la mano di Giacinta, gliela stringeva forte nei passaggi piú belli,
                  quasi stesse per isvenirsi.</p>
               <p>- Canta meglio del solito questa sera! - le diceva sotto voce.</p>
               <p>Quella sera Gerace aveva anche una singolare maniera di lanciar le note verso
                  Giacinta; ed essa, che se n'era accorta, se le sentiva aggirare attorno alla
                  persona, posar sulla fronte, strisciar lievemente sulle guance e sul collo,
                  solleticanti; e aggrottava le sopracciglia, e si chinava inavvertitamente verso di
                  lui, attratta da quella strana sensazione cosí nuova per lei. Quando alla fine
                  scoppiaron gli applausi, le parve di destarsi da un sogno.</p>
               <p>- Quella musica era durata un'eternità?... Un minuto secondo?</p>
               <p>Non sapeva rendersene conto.</p>
               <p>Gerace le si era avvicinato per ringraziarla degli applausi.</p>
               <p>- Son io che debbo ringraziar lei - rispose. - Che musica! Mi è parso quasi di
                  veder Napoli e il suo golfo, che, forse, in realtà non vedrò mai.</p>
               <p>- Ti diverti dunque, malatina? - venne a dirle Mochi in quel punto.</p>
               <p>La sorvegliava, inquieto, da un pezzo; e le porse il braccio, mentre Giacinta
                  rispondeva:</p>
               <p>- Non è difficile, a quel che pare.</p>
               <p>Vedendoli passare tra la folla degli invitati, la Maiocchi ammiccò alla signora
                  Villa seduta dirimpetto. L'assiduità del Mochi attorno di Giacinta cominciava a
                  dar nell'occhio:</p>
               <p>- Quel vecchio dissoluto era capace di tutto!</p>
               <p>La signora Maiocchi notò che Giacinta, tornando <pb n="68"/>in sala sempre al
                  braccio del Mochi, era un po' rannuvolata. Infatti non ballò piú.</p>
               <p>- Grazie - disse al Ratti che la invitava ad una polka. - Sono stanca. Ho ballato
                  anche troppo; son convalescente. Mi scusi.</p>
            </div>
            <div type="chapter" xml:id="IT0020010009" n="1.9">
               <head>IX</head>
               <p>Giacinta scriveva. Vedendo entrare sua madre, fece atto di levarsi dal tavolino;
                  ma questa le accennò di non muoversi e andò a sedersi sulla poltroncina
                  accosto.</p>
               <p>- Dobbiamo un po' ragionare insieme.</p>
               <p>Insospettita di quell'aria benevola, di quella dolcezza di voce, Giacinta si volse
                  con tutto il suo corpo verso sua madre, strizzando gli occhi e le labbra, tra
                  curiosa e diffidente.</p>
               <p>- Tu non sei piú una bambina - prese a dire la signora Marulli. -Hai già messo
                  allegramente il tuo piedino nella società. Ma se ti figuri ch'essa sia sempre
                  quale appare in un salotto, in una festa, dove tutti sorridono, si divertono e
                  scambiano strette di mano...</p>
               <p>Giacinta accennò negativamente col capo, ma sua madre non se n'accorse.</p>
               <p>- T'inganni - continuò. - Il mondo è un castello da espugnare. La forza qualche
                  volta riesce: l'arte e l'avvedutezza quasi sempre... Noi non siamo ricche -
                  soggiunse dopo una piccola pausa.</p>
               <p>Giacinta la fissò, sorpresa.</p>
               <p>- Non siamo ricche - ripeté la signora Marulli, che aveva capito. - Se possiamo
                  fare certe spese... <pb n="69"/>sappi che è frutto delle economie di parecchi
                  anni; alcune, le piú grosse, sono un credito sull'avvenire... Siamo costrette a
                  farle, per l'apparenza...</p>
               <p>- Insomma, che cosa vuoi dirmi? - interruppe Giacinta spazientita.</p>
               <p>- Voglio dirti - e lasciava cadere le parole lentamente - che da ora in poi tu
                  devi pensare al posto da farti nella società...</p>
               <p>- Va bene; ci penserò...</p>
               <p>La sua voce s'era a un tratto turbata. Mentre la madre parlava con gli occhi fissi
                  al tagliacarte preso in mano e che voltava e rivoltava, Giacinta non aveva cessato
                  di guardarla in viso. C'era un che di volpino in quegli occhi piccoli e
                  vivacissimi, in quella fronte piatta con la pelle lucida, tirata, e le
                  sopracciglia sottili, in quel naso profilato, cartilaginoso, colle pinne che si
                  gonfiavano, a certi movimenti di quella bocca diritta, dalle labbra fini, con le
                  pozzette ai lati su cui la peluria piú addensata, metteva una piccante sfumatura
                  di virilità... Giacinta sentiva rimescolarsi in fondo al cuore la sua indignazione
                  di tant'anni.</p>
               <p>- Parecchi giovani ti sono già attorno - riprese la Marulli, severa. - Tu
                  intanto...</p>
               <p>- Li lascerò fare.</p>
               <p>A questa brusca interruzione la signora Teresa alzò la testa, come se le avessero
                  dato una puntura alla schiena. Giacinta si levò da sedere.</p>
               <p>- Senti, mamma! - disse. - Hai ragione; non sono piú una bambina: devo pensare
                  alla mia sorte, e ci penserò; lasciami fare. C'è un destino per tutti. Vo'
                  andargli incontro sbadatamente. Che te ne importa? Con te sarò sempre buona... Mi
                  presterò a tutto... Hai veduto?... Mi son prestata per <pb n="70"/>la festa di tre
                  mesi fa, come se fosse stata davvero una festa data per me...</p>
               <p>- Per chi dunque? - domandò la signora Teresa, fulminando la figlia col suo
                  terribile sguardo.</p>
               <p>- Non lo so!... Non vo' saperlo...</p>
               <p>Giacinta portò le mani alla faccia, singhiozzante, intanto che sua madre non
                  rinveniva dalla sorpresa di quella resistenza affatto incredibile per lei; e la
                  guardava muta, e le pinne del naso le si sollevavano nervosamente, ad ogni
                  contrazione delle labbra fatta per contenersi.</p>
               <p>- Tu sei ancora malata - disse, dopo alcuni istanti di silenzio. - Me ne accorgo.
                  Questa mattina avresti fatto meglio a rimanertene a letto.</p>
               <p>- No, mamma, sto bene... Ma tu hai ragione di dire cosí; è meglio spiegarsi. Sappi
                  dunque che alla mia situazione, al mio avvenire ci ho pensato lungamente. Son
                  cresciuta fin oggi quasi abbandonata a me stessa; lasciami continuare cosí. Non
                  dubitare, non avrai noie per cagion mia. Le mie idee non sono assurde, vedrai...
                  Ma lasciami libera, assolutamente, te ne prego!... In ogni caso, dovrò prendermela
                  soltanto con me.</p>
               <p>Aveva parlato a scatti, quasi facesse uno sforzo per frenar le parole, tenendo
                  bassa la testa, con gli occhi fissi al pavimento, stirando qua e là convulsamente
                  le pieghe sul davanti del vestito; e la signora Marulli seguiva macchinalmente con
                  lo sguardo quel significativo arrabbattarsi delle mani di sua figlia, intanto che
                  ogni parola di essa le martellava sul cuore; poi si rizzò, dominandosi a
                  stento.</p>
               <p>- Per ora in casa comando io! - disse con la voce turbata - Che t'immagini?... Che
                  ti si è dato a <pb n="71"/>intendere?... Son forse queste le lezioni apprese in
                  collegio?</p>
               <p>- Il collegio ci rende quali ci ricevette! - rispose Giacinta.</p>
               <p>- Sei un'ingrataccia!</p>
               <p>- No, mamma.</p>
               <p>- Un'ingrataccia!... - replicò la signora Teresa. - Ma, bada, ve'! È bene che tu
                  lo sappia: a me i romanzetti non garbano punto. So come troncarli: tientelo per
                  detto.</p>
               <p>- Se tu credi che io abbia dei romanzetti pel capo!</p>
               <p>- Che significa dunque quel: lasciami libera?</p>
               <p>- Te lo spiegherei se tu fossi piú calma.</p>
               <p>- Sono calma, calmissima; ci vuol altro per agitarmi. Che significa dunque?...</p>
               <p>E aspettava la risposta mordendosi il mignolo, col gomito appoggiato sull'altro
                  braccio piegato sotto il seno, scotendo irrequietamente un piede...</p>
               <p>Giacinta esitava.</p>
               <p>- Significa - poi disse - che l'avvenire è ancora lontano...; che, per ora, né io
                  né te dobbiamo... legarci le mani. Credimi, ho in orrore la società, benché la
                  conosca assai poco... Non darti pensiero di me... Se dovrò prender marito, non
                  prenderò che una persona di mia scelta, risolutamente... a costo di farti
                  dispiacere... Ma non lo prenderò, mamma... Ho un presentimento... Che so?...
                  Ecco... non riesco a spiegarmi... Non darti piú pensiero del mio avvenire... Non
                  ci penserò nemmeno io... Qualcosa nascerà... vedrai... Però, te lo ripeto, non
                  avrai noie per cagion mia... Lasciami fare... anche una sciocchezza! Che te ne
                  importa?...</p>
               <p>La signora Teresa non aspettò che terminasse; le voltò le spalle, sbatacchiando
                  l'uscio con violenza.</p>
               <p>E Giacinta ricadde abbandonatamente sulla seggiola,<pb n="72"/> sfinita dallo
                  sforzo fatto e quasi sgomenta della piena coscienza di sé stessa acquistata in
                  quel punto.</p>
            </div>
            <div type="chapter" xml:id="IT0020010010" n="1.10">
               <head>X</head>
               <p>No, ella non aveva dei romanzi pel capo.</p>
               <p>Tutti quegli imbecilli che le stavano attorno la infastidivano, quando non la
                  irritavano addirittura. Viveva in un continuo sospetto: scopriva dei maligni
                  sottintesi fin nelle parole piú schiette: e si tormentava.</p>
               <p>Il giovane Porati, ch'era stato il primo a farle una aperta dichiarazione di
                  amore, una sera per commoverla le aveva detto:</p>
               <p>- Ah!... Lei mi farà ammattire!</p>
               <p>E Giacinta, tagliando corto:</p>
               <p>- Ci vuol cosí poco!</p>
               <p>Poi era venuta la volta del Gessi.</p>
               <p>- Per lei, signorina, per lei sarei capace di... di...</p>
               <p>Non trovava la parola, diventato rosso in viso come un gambero.</p>
               <p>- Sia capace di star zitto! - aveva conchiuso Giacinta con una risata che fece
                  arrossire di piú quel povero ragazzo impicciato.</p>
               <p>Dopo, le si era messo attorno, assiduo, il Ratti che pure la divertiva con le sue
                  fandonie e con quel gesticolare irrequieto.</p>
               <p>- Creda, signorina - le tornava a ripetere - nessuno al mondo le vuol piú bene di
                  me, nessuno!</p>
               <p>- Allora sono da compiangere - era stata la risposta di Giacinta.</p>
               <pb n="73"/>
               <p>E l'avvocato, prudente, non cercò che gliela ripetesse due volte.</p>
               <p>Ultimo, dopo parecchi altri, si era presentato il Merli.</p>
               <p>- Mi chiegga una prova, signorina; la piú ardua!</p>
               <p>- ...Si faccia prete, per amor mio - gli aveva risposto, seria seria.</p>
               <p>- Oh, quella ragazza doveva essere una grulla!</p>
               <p>- Un po' di ciccia, pochina! con la bocca e con gli occhi.</p>
               <p>- Quella lí? Era di razza Marulli; piú calcolatrice della sua mamma.</p>
               <p>- Già... se è vero l'affare del servitore...</p>
               <p>- Se è vero?...</p>
               <p>Senza confidarsi l'un l'altro il loro cattivo successo, i corteggiatori scartati
                  si vendicavano dicendone, quando capitava, questo e peggio.</p>
               <p>Giacinta era grata ad Andrea Gerace che non le aveva mai detto nulla, quantunque
                  ella capisse che quegli occhi neri che se la divoravano intendessero dirle di piú
                  di tutti quegli altri. E vi rifletteva su, di sfuggita, come vagante dietro a un
                  sogno che le scappava davanti lontanissimo, tra una nebbia dove la cara melodia di
                  quella sera si andava perdendo. Ma ella si arrestava tutt'a un tratto, piena di
                  terrore:</p>
               <p>- No! No!</p>
               <p>E fu dolorosamente tocca la sera che Andrea, uscito appresso a lei sulla terrazza
                  per godere il lume di luna di quella magnifica serata di giugno - mentre gli altri
                  conversavano in salotto - le aveva sussurrato all'improvviso due parole, colla
                  voce tremante.</p>
               <p>- Anche lei? - disse.</p>
               <p>- Perché no?</p>
               <pb n="74"/>
               <p>- ...Ma io non posso, non debbo amare!...</p>
               <p>- Non ha forse un cuore?</p>
               <p>- Oh sí, pur troppo!... per patire - aveva soggiunto, accigliandosi.</p>
               <p>Andrea, con le braccia appoggiate sulla ringhiera della terrazza, ora guardava
                  lei, ora giú nella piazzetta deserta, imbarazzato.</p>
               <p>- Per patire? - si decise a domandarle, dopo alcuni minuti di silenzio.</p>
               <p>- Mi crede forse felice?</p>
               <p>Gerace non fiatò.</p>
               <p>Chi mai poteva supporre che quella ragazza soffrisse?</p>
               <p>- Senta, signor Andrea, - rispose Giacinta - Lei mi vuol bene sinceramente; certe
                  cose non mi sfuggono. A lei dirò dunque quel che non ho detto a nessuno: mi
                  dimentichi!... Il mio cuore non può corrispondere al suo; deve restare un cuor
                  chiuso.</p>
               <p>- A questa età?</p>
               <p>- Oh, l'età non conta nulla! Si può essere vecchi anche a diciott'anni... Appunto
                  perché credo che mi voglia bene davvero, io le dico: mi dimentichi!... Non scuota
                  il capo cosí... Mi fa male. E accetti la mia confessione come una gran prova di
                  amicizia.</p>
               <p>- Se ha già qualche impegno...</p>
               <p>- Nessuno. Ho serrato l'uscio del mio cuore e ne ho buttato la chiave in fondo al
                  mare: ripescarla è impossibile.</p>
               <p>E sorrideva forzatamente.</p>
               <p>- È da credere? - disse Andrea.</p>
               <p>- Vuol proprio angustiarmi? Parlo sul serio.</p>
               <p>Andrea rimaneva incerto. Vedeva Giacinta sotto un aspetto nuovo e inatteso, con
                  quella profonda tristezza cosí meravigliosamente dissimulata a tutti <pb n="75"/>fino allora; e da pochi minuti sentiva crescere la loro intimità.</p>
               <p>- Non sarò importuno - disse. - Ma non mi scoraggi neppure. Aspetterò... Dunque è
                  una cosa grave? - soggiunse tosto, vedendo inumidirsi di lagrime gli occhi di
                  Giacinta.</p>
               <p>- Da amico, non mi domandi altro - ella rispose, porgendogli una mano che Andrea
                  strinse piú volte. - Ha un mio segreto; lo conservi bene.</p>
               <p>- Oh, stia sicura!</p>
               <p>- Che serata dolce! - mormorò Giacinta dopo un pezzetto.</p>
               <p>- Dolcissima!</p>
               <p>Non dissero piú nulla. E Giacinta rientrò in salotto.</p>
               <p>La mattina dopo, Gerace, disteso sul canapè della sua camera, riandava col
                  pensiero la scena della sera avanti, fumando e sorbendo distrattamente il caffè
                  che gli si freddava sul tavolino.</p>
               <p>La vecchia padrona di casa, abituata alla briosa parlantina del suo dozzinante, si
                  aggirava per la stanza, sbattendo sul pavimento le ciabatte casalinghe con maggior
                  rumore del solito. Ma Andrea, lasciando che spostasse inutilmente questo o
                  quell'oggetto, e tornasse a fermarglisi dinanzi con le mani sui fianchi -
                  seguitava in silenzio a riempir di fumo la stanza.</p>
               <p>- Non ha dormito? - gli domandò finalmente la vecchia.</p>
               <p>- Sí.</p>
               <p>- Si sente male?</p>
               <p>- No. Perché?</p>
               <p>- Non dice nulla!</p>
               <p>- Vuol saperlo?</p>
               <pb n="76"/>
               <p>Andrea si levò subitamente in piedi e, dandole un'allegra abbracciatina:</p>
               <p>- Sono innamorato - le disse.</p>
               <p>La vecchia rideva.</p>
               <p>- Che! Che! Lei non ha presa...</p>
               <p>- Questa volta è per davvero.</p>
               <p>- Tanto meglio! Metterà senno. L'amore matura l'uomo.</p>
               <p>Andrea portò le dita alla bocca e vi scoccò su due baci, poi fece atto di gettarli
                  dalla finestra, lontano...</p>
               <p>Ma la vecchia andò via, con la chicchera in mano, scrollando la testa:</p>
               <p>- Amore?... Fuoco di paglia!</p>
            </div>
            <div type="chapter" xml:id="IT0020010011" n="1.11">
               <head>XI</head>
               <p>Da quella sera in poi la tristezza di Giacinta si era quasi raddoppiata.</p>
               <p>- S'ammalerà di nuovo - le diceva Marietta.</p>
               <p>E tentava di svagarla.</p>
               <p>- Signorina, stia a sentire. Spauracchio, giorni fa, mi domandò di lei. Voleva
                  sapere, in confidenza...</p>
               <p>- Chi è Spauracchio?</p>
               <p>- Il figlio del Porati. Non le pare una pertica con su una tuba e un vestito per
                  far paura agli uccelli?</p>
               <p>- Zitta!</p>
               <p>Ora sorrideva appena alle bizzarrie di Marietta. Lottava dentro di sé,
                  terribilmente. Quegli sguardi di Andrea, che pareva chiedessero pietà, la
                  perseguitavano ovunque. Di notte, prima che si addormentasse,<pb n="77"/> le
                  luccicavano dinanzi, nel buio, sempre chiedenti pietà.</p>
               <p>- Come non capiva quel Gerace che cosí la torturava?... Ma già, poteva anche
                  darsi... chi lo sapeva... che non fosse sincero neppur lui... E poi?... E
                  poi?...</p>
               <p>Uno solo le appariva buono, compassionevole, sincero; egli solo non le destava
                  invincibili repugnanze e neri sospetti nel cuore...</p>
               <p>- Perché no?... Perché no?</p>
               <p>Si faceva forza ogni giorno, per abituarsi a quest'idea.</p>
               <p>- Essere amato per gratitudine!... non le chiedeva di piú e glielo lasciava
                  scorgere in tutti i suoi discorsi, tutti i giorni. Che poteva significare, se non
                  che tal amore per gratitudine già lo sperasse da lei?... Con gli anni cresciuti, a
                  lui senza famiglia, il celibato pesava... E l'altra volta non glielo aveva detto
                  quasi apertamente? Non le aveva detto: nel tuo caso, hai bisogno di una protezione
                  speciale, di un affetto capace d'aumentarsi e non di venir meno col tempo; di un
                  affetto senza illusioni giovanili, senza pregiudizi sociali?... Le aveva detto
                  cosí... Aveva ragione, pur troppo!... Aveva ragione!</p>
               <p>E la penetrava un senso di tenerezza filiale per quella secca e angolosa figura
                  del Mochi che sapeva generosamente compatirla, e non era ingiusto come gli
                  altri!</p>
               <p>- Infine, che colpa ci ho io?</p>
               <p>Vi eran dei momenti, dei terribili momenti, che non riusciva a rassegnarsi.
                  S'impennava.</p>
               <p>- È un'infamia! Una mostruosa ingiustizia! - andava ripetendo, andando su e giú
                  per la camera, come un'anima dannata, diceva ella stessa.</p>
               <p>- Ah!... forse, con minor fierezza di animo, vivrei<pb n="78"/> tranquilla, anche
                  felice!... Ma, Dio mio! come perdonare al miserabile che - dopo, anche in un
                  momento di collera - avesse la viltà di rinfacciarmi...?</p>
               <p>Questa possibilità le agghiacciava il sangue.</p>
               <p>E chiudeva gli occhi per non vedere gli sguardi di Andrea chiedenti pietà, che
                  l'assediavano con insistenza, quasi importuni, turbandola profondamente...</p>
               <p>- Come se ella non fosse debole abbastanza, o Signore! E non avesse anzi bisogno
                  di conforti pel gran sacrificio a cui si era disperatamente risoluta!... Ma perché
                  il Mochi indugiava a strapparla da quello stato di angoscia che la uccideva a poco
                  a poco?... Si era forse illusa?... No, non poteva essere! Non si era illusa!</p>
               <p>Allora, nel mezzo della nottata, nel pauroso silenzio della camera fiocamente
                  illuminata dalla lampada riaccesa quando l'insonnia si ostinava a tenerle sbarrati
                  gli occhi - l'angolo della stanza rimasto in ombra le si popolava di
                  allucinazioni, come se il suo intelletto acquistasse in quei momenti la felicità
                  della seconda vista.</p>
               <p>...Eran passati degli anni! Avvizziva, anima e corpo, inchiodata a pie' del letto
                  dove quel vecchio, colpito da incurabile malattia che non gli concedeva un'ora di
                  tregua, languiva. Gli faceva da infermiera, paziente come una santa; ma gli moriva
                  dietro, assottigliata da uno sfinimento senza nome... E mentre colui rantolava,
                  rantolava, dai cristalli della finestra entrava il sole a traverso una larga
                  striscia di pulviscolo turbinoso e luccicante... Ah, quel sole!... Ah, quell'alito
                  di primavera!... Ma la sua giovinezza era ormai perduta... Lei non si riconosceva
                  piú nemmeno allo specchio, con quei capelli<pb n="79"/> mal ravviati, con quelle
                  mani scarne, con quegli occhi senza vita!... E non si lagnava, né si rassegnava,
                  indifferente... Era il suo cattivo destino... Doveva essere cosí!... Lo aveva già
                  previsto!...</p>
               <p>Oh, no, non era cosí!... La sua giovinezza fioriva tuttavia, il suo povero cuore
                  palpitava ancora!... Il Mochi la trattava da figliuola, poco esigente... Chi del
                  resto, nell'intimo, le impediva d'amare un altro?... Il passato le ritornava alla
                  mente come un conforto...Quel ballo, quella canzone napoletana, quella terrazza al
                  lume di luna e quel giovane bruno dagli occhi neri, dai capelli neri e crespi, che
                  le mormorava nell'orecchio parole dolcissime, indimenticabili... Ma non commetteva
                  ella, a quel modo, un'infedeltà senza scusa?... E Andrea perché veniva a cercarla
                  fin nella solitudine dove volontariamente s'era condannata?... Che pretendeva
                  dunque?... No, non era generoso!... Voleva abusare della propria forza, della
                  fragilità di lei?... Ed ella resisteva, lottando, mascherando con la bruschezza la
                  debolezza che invadevala... Sarebbe stata un'indegnità!... E fiera della sua
                  vittoria, si attaccava ancor piú al suo liberatore, al suo benefattore... Non lo
                  chiamava mai suo marito.</p>
               <p>I tocchi di un orologio che arrivavano lenti e fiochi, come da una gran
                  lontananza, la riscuotevano qualche volta. Per terrore di quel silenzio turbato un
                  istante, rivolgeva gli occhi alla palla di porcellana dentro cui la fiamma della
                  lampada guizzava, a intervalli, con luce fredda, rischiarando i mobili scuri,
                  dando un aspetto strano ai disegni della tappezzeria. Poi i suoi occhi attratti,
                  tornavano, verso quell'angolo, dove l'ombra si addensava; e da lí a poco
                  l'allucinazione riprendeva il suo corso.</p>
               <p>...Che! Che! Quel vecchio assorbiva il giovane rigoglio<pb n="80"/> di lei; e
                  diventava rubizzo, ma geloso, riottoso, brontolone, dai modi bruschi e villani...
                  Una serva sarebbe stata trattata meglio!... Che calice di avvilimenti e di
                  amarezza non le toccava di tracannare giorno per giorno!... Ella non aveva piú
                  lagrime... Non osava lamentarsene neppure in segreto, dalla paura che quello
                  glielo leggesse in viso... E cosí la vita le si consumava, lentissimamente... ma
                  al fine, si consumava!... E si sentiva mancare presa da un torpore gelido... Che
                  interminabile agonia!</p>
               <p>Spesso, quando l'allucinazione confondevasi col sogno, Giacinta si levava da letto
                  sbalordita, spossata dalla inconsapevole fatica.</p>
               <p>- Aveva sognato?</p>
               <p>Però la luce del giorno le infondeva coraggio:</p>
               <p>- Commetto una specie di suicidio? Lo so. Poiché non sono buona ad ammazzarmi
                  davvero!...</p>
            </div>
            <div type="chapter" xml:id="IT0020010012" n="1.12">
               <head>XII</head>
               <p>Mochi, incontrando la Marietta per le scale, soleva fermarla e stender la mano per
                  carezzarle il mento, nell'informarsi della salute della padroncina.</p>
               <p>- Giú quella mano!... Non può tenerla a posto? - essa gli diceva tirandosi
                  indietro.</p>
               <p>- Come sei cattiva!</p>
               <p>- Non capisce che ha i piedi dentro la fossa?</p>
               <p>Glielo ripeteva sovente. Quella mummia le faceva rabbia, per via della sua
                  padroncina. Massime dopo che questa le ebbe accennato in un momento di sfogo, la
                  speranza, l'unica speranza, che le sorrideva.</p>
               <pb n="81"/>
               <p>- Ma dice davvero, signorina? E perché non uno di quegli altri? Il signor Merli,
                  per esempio, un buon ragazzo?</p>
               <p>Giacinta scrollava tristamente il capo.</p>
               <p>- O il signor Porati, che almeno deve avere i quattrini a staia con quell'usuraio
                  del suo babbo.</p>
               <p>- Dio mio!... Non vuoi persuaderti!...</p>
               <p>- O il signor Andrea? Non è ricco, tutt'altro! Ma è un giovanotto ben fatto, con
                  certi occhi!... E sa cantar cosí bene!</p>
               <p>Giacinta si spazientiva.</p>
               <p>- Ma quel figuro (scusi signorina!) tutto ripicchiato e incerottato, che forse,
                  anzi certo, ha i denti posticci, e porta il busto per tenersi ritto!</p>
               <p>Vedendo la sua padroncina a testa bassa, Marietta soggiungeva:</p>
               <p>- E proprio lui le ha proposto...?</p>
               <p>- Oh, no!... Non mi ha detto mai nulla.</p>
               <p>Marietta si stringeva nelle spalle, incredula che una cosí pazza risoluzione
                  potesse durare.</p>
               <p>- Povera signorina!... A furia di tormentarsi!</p>
               <p>Non si dava pace. Oh, voleva vederci chiaro in questo imbroglio! E la prima volta
                  che il Mochi la fermò, si lasciò prendere pel mento, si lasciò fare la
                  carezzina.</p>
               <p>- Giusto parlavamo di lei poco fa. La signorina le vuol bene, sa? Dice che è il
                  suo solo e vero amico.</p>
               <p>- Dice cosí?</p>
               <p>- Proprio.</p>
               <p>Mochi, sorridendo di compiacenza, attorcigliavasi la punta di un baffo.</p>
               <p>Sorrideva anche la Marietta, decisa quel giorno a tirargli su le calze. Infatti
                  non scappò subito via, e drizzò gli orecchi appena il Mochi cominciò a far <pb n="82"/>gli elogi della padroncina, parlando a voce bassa, come si fosse
                  trattato di un segreto.</p>
               <p>- Buona, sí, ma disgraziata! - egli concludeva. - Dote, poca o punta. Poi...
                  Capisci?... Un pregiudizio; ne convengo!... Ma la società è fatta cosí, impastata
                  da cima a fondo di pregiudizii forti piú delle stesse leggi... Capisci,
                  carina?</p>
               <p>- Però, una persona savia, come lei!... - insinuò Marietta, senza badare alla
                  nuova carezzina con cui il Mochi le solleticava la gola.</p>
               <p>Parve ch'egli esitasse un momento, aggrinzando la guancia sinistra, per la
                  lente.</p>
               <p>- Se potessi parlarti con piú comodo... a quattr'occhi?</p>
               <p>E guardava attorno.</p>
               <p>- Parli pure.</p>
               <p>- No, un'altra volta.</p>
               <p>- Che voleva dirle quella mummia, a quattr'occhi?</p>
               <p>Marietta smaniava alle confidenze a miccino e a riprese che Mochi le andava
                  facendo, come se gli costassero quattrini e cercasse di spenderli un po' alla
                  volta.</p>
               <p>- L'ha dovuta ammaliare! - gli disse una mattina, per spronarlo. - Peccatoraccio!
                  - A gatto vecchio sorcio tenerello.</p>
               <p>Ma colui non si decideva a vuotare il sacco, masticava le parole:</p>
               <p>- Infine, coi pregiudizi della società, capisci, renderei un bel servigio alla
                  Giacinta...</p>
               <p>- Carità pelosa!</p>
               <p>- Però...</p>
               <p>- O che non si fida?... Parli chiaro.</p>
               <p>Se ne fidò tutt'a un tratto, espansivo, carezzandole più amichevolmente le guancie
                  e il mento.</p>
               <pb n="83"/>
               <p>- Sarebbe - s'interruppe - per legarci meglio, intendi?... Per cominciare,
                  insomma...</p>
               <p>- Già! Già!</p>
               <p>- Se tu mi dessi un po' di mano...</p>
               <p>- Già! Già!</p>
               <p>Era stata a sentirlo fino all'ultimo, guardandolo negli occhi approvando col capo,
                  per non insospettirlo, intanto che le mani le prudevano e la lingua le si dimenava
                  fra i denti attossicata..</p>
               <p>- Va bene cosí? - conchiuse il Mochi.</p>
               <p>Marietta lo squadrò da capo a piedi, con gli occhi che le schizzavano fuori...</p>
               <p>- Si netti la bocca! - rispose, facendo anche il gesto.</p>
               <p>E scappò via.</p>
               <p>- Ho detto per chiasso! - balbettò il cavaliere che non se l'aspettava - Ho detto
                  per chiasso, sai?...</p>
               <p>- Si netti la bocca! - gli ripeté Marietta di cima al pianerottolo del secondo
                  piano. - Ah, se non parlo subito, scoppio!</p>
               <p>Ma da Giacinta c'erano la Elisa e la Gina venute per osservare alcuni merletti
                  antichi che questa voleva imitare; e tutte e tre, chine attorno al modello,
                  studiavano e discutevano i punti, non si accorsero di Marietta che aveva aperto e
                  richiuso l'uscio.</p>
               <p>Cosí essa stette fino a tardi, come sulle spine:</p>
               <p>- Quelle due civettuole non andavano piú via!</p>
               <p>Poi sopravvenne la signora Maiocchi per riprendere la figlia e la Gina.</p>
               <p>- Non la finiva piú nemmeno lei!</p>
               <p>E, appena chiuso l'uscio di casa dietro le spalle di quelle signore, Marietta
                  piombò in camera di Giacinta.</p>
               <p>- Ah, scoppio!... Senta, senta qua, signorina!</p>
               <pb n="84"/>
               <p>Parlava agitata, mangiando mezze le parole, correggendosi, tornando addietro se si
                  risovveniva di un piccolo particolare dimenticato, minuziosissima:</p>
               <p>- Aveva fatto bene?</p>
               <p>- Benissimo! - rispondeva Giacinta, impaziente.</p>
               <p>E intanto che quella proseguiva, senza farle grazia di nulla, ripetendole, parola
                  per parola, i discorsi del Mochi, imitandone, per abitudine e per maggiore
                  evidenza, anche i gesti e la voce, Giacinta trasecolava; provava, ad occhi aperti,
                  l'incubo dei cattivi sogni che la opprimevano la notte.</p>
               <p>- Era dunque per questo?... Per questo?</p>
               <p>Scoppiò in un pianto dirotto, col viso fra le mani, accasciandosi sotto il gran
                  peso di quell'onta inaspettata. Poi tentò di svincolarsi dalle braccia della
                  Marietta che piangendo anche lei le diceva:</p>
               <p>- Non è nulla!... Tanto meglio!...</p>
               <p>- Vo' andar via! Vado via!...</p>
               <p>Si asciugava in fretta le lagrime, aggirandosi barcollante, per la stanza, in
                  cerca di qualche cosa, ed ella stessa non sapeva che, ripetendo:</p>
               <p>- Vo' andar via! Vado via!...</p>
               <p>- Dove? Vergine santa! dove?</p>
               <p>- In qualche posto, a far la serva... a chieder l'elemosina, lontana di qui, fuori
                  di queste mura piene di vergogna e di angoscia!...</p>
               <p>- Ma le pare!... Dia retta!</p>
               <p>- Fossi morta un anno fa!</p>
               <p>Rimase per parecchi giorni come trasognata, chiusa nella sua camera col pretesto
                  d'una emicrania, sentendosi sempre sulla faccia l'impronta di un piede che
                  l'avesse calcata.</p>
               <p>- Ah, la fatal catena si era ribadita!... E lei che già si lusingava di essere sul
                  punto di spezzarla!... Perché, perché non l'afferrava a due mani, per <pb n="85"/>sbatterla in viso alla gente? Cosí doveva fare, cosí!... E quella sua mamma che
                  non cessava di torturarla anche lei!... Quella sua mamma!... Oh Dio! si sentiva
                  diventare malvagia!... Il sangue le si trasmutava in fiele!... La trascinavano pei
                  capelli a far qualcosa di enorme!</p>
               <p>E tramortiva dallo spasimo, cogli occhi al soffitto, stanca di piangere.</p>
            </div>
            <div type="chapter" xml:id="IT0020010013" n="1.13">
               <head>XIII</head>
               <p>Andrea, che non l'aveva piú vista da una settimana, la fermò una sera in mezzo
                  all'uscio del salotto, dove si era appostato per attenderla.</p>
               <p>- È tuttavia sofferente?</p>
               <p>- No; grazie.</p>
               <p>Voleva evitarlo; ma la commozione l'arrestò, impacciata, sotto quegli sguardi
                  indagatori.</p>
               <p>- E... il mio noviziato - egli disse, esitando - dovrà ancora durare?</p>
               <p>- Non insista, per carità!</p>
               <p>Andrea chinò il capo mentr'ella passava.</p>
               <p>Quelle umili parole - il mio noviziato - le rimasero dentro l'orecchio tutta la
                  serata e giorni appresso, assediandola, rimestandole in fondo al cuore le dolci
                  sensazioni e il soave sentimento ch'essa si era sforzata di far tacere,
                  domandandosi atterrita: E poi?... e poi?</p>
               <p>- Povero giovane!... Non si stancava dunque?</p>
               <p>E trovossi insensibilmente ricondotta verso di lui, ma senza speranza, soltanto
                  per dimenticare quell'altro che l'aveva cosí offesa, e con la gioia d'una
                  convalescenza interiore assai piú bella della prima.</p>
               <pb n="86"/>
               <p>- Che tormento il dover dissimulare di amarlo!... Ma doveva far cosí, suggellarsi
                  le labbra!... Chi le garantiva l'avvenire?... Se oggi la passione poteva porre a
                  quel giovane una benda sugli occhi, domani, domani l'altro, sbolliti i primi
                  entusiasmi, quando non ci sarebbe stato più rimedio...?</p>
               <p>Era il verme che le rodeva incessantemente il cervello e le faceva quasi
                  dimenticare l'oltraggio del Mochi.</p>
               <p>Alcuni giorni dopo il fatto, questi aveva avuto la faccia tosta di avvicinarsele e
                  dirle:</p>
               <p>- Quella grulla di Marietta ti avrà forse riferito...</p>
               <p>- Non mi ha riferito nulla... - lo interruppe Giacinta.</p>
               <p>Egli voltò le spalle.</p>
               <p>Andrea intanto, rassegnato, paziente, non lasciava sfuggirsi nessuna occasione di
                  rammentarle che era lì, attendendo sempre una risposta. Ad ogni nuovo assalto di
                  lui, la povera Giacinta sentivasi con orrore diventar sempre piú fiacca; e voleva
                  resistere... ad ogni costo!...</p>
               <p>- Dovessi tu anche morirne! - disse a sé medesima una volta, dopo aver tentato
                  invano di stordirsi leggendo fino a notte inoltrata.</p>
               <p>Invece il suo povero cuore non aveva piú forze!</p>
               <p>- Ah, Gesú! Gesú!...</p>
               <p>I suoi occhi non si erano fissati mai con tanta ambascia sul crocifisso d'avorio
                  dalla croce di ebano appeso al capezzale, un ricordo della sua piú cara amica di
                  collegio. E quel grido straziante le era uscito di bocca, all'improvviso, insieme
                  con un fiume di lagrime.</p>
               <p>- Ah, Gesú!... Gesú! Perché farmi soffrire a questo modo?...</p>
               <pb n="87"/>
               <p>Nello stesso tempo una commozione profonda, sopraggiunta dietro quel primo impeto
                  d'irritazione e di rivolta, la spingeva a cader ginocchioni davanti la sponda del
                  letto.</p>
               <p>- Dio mio!... Gesú mio! - ripeteva singhiozzante, tendendo le braccia verso il
                  crocifisso con un gesto disperato. - Gesú... Se siete buono e giusto, fatemi morir
                  subito, prima che io mi levi di qui! Fatemi morire! Fatemi morire!</p>
               <p>Nell'angoscia, appoggiava la fronte alle materassa, bagnandole di lagrime,
                  contando i battiti del suo cuore per vedere se mai diminuissero, se diventassero
                  piú lenti... Indi rialzava la testa, stendeva di nuovo le braccia:</p>
               <p>- Se siete buono e giusto, fatemi morire, Gesú! Muovetevi a compassione di me!
                  Fatemi morire!...</p>
               <p>Ah, la morte invocata si faceva attender troppo! Gesú Cristo se ne stava
                  impassibile sulla croce, non la esaudiva, non la ascoltava:</p>
               <p>- Fatemi morire! Fatemi morire!</p>
               <p>A un tratto, le parve che il cuore le si schiantasse davvero, che il respiro le
                  venisse meno... e balzò in piedi e spalancò la finestra.</p>
               <p>Col terrore che la scuoteva tutta, sprofondava gli occhi in quel cielo buio,
                  coperto qua e là di nuvole, con rare stelle che scintillavano fioche, come
                  smarrite nello spazio; e tendeva l'orecchio senza sapere perché, in quel vasto
                  silenzio interrotto soltanto dagli urli del mare che si dibatteva laggiú fra gli
                  scogli, simile a un mostro incatenato.</p>
               <p>Non osava voltare il capo. Aveva perfino paura di quel crocifisso di avorio da lei
                  cosí affannosamente pregato poco prima; aveva paura di quella nera solitudine
                  notturna: si sentiva come lanciata via fuori del mondo.</p>
               <pb n="88"/>
               <p>Poi, all'impressione dell'aria frizzante si era calmata a poco a poco. Un'idea
                  balenatele in mente l'aveva fatta trasalire:</p>
               <p>- Perché non entrava in un convento?</p>
               <p>E rinchiuse la imposta, macchinalmente; perduta dietro questa idea che la inondava
                  di un benessere strano, di una calma affatto insolita e piena d'immensa
                  tenerezza.</p>
               <p>- Grazie! Grazie! - mormorava, a mani giunte, rivolta al crocifisso. - Cosí sarò
                  morta pel mondo, per me stessa, per tutti!... È una ispirazione del cielo!</p>
            </div>
            <div type="chapter" xml:id="IT0020010014" n="1.14">
               <head>XIV</head>
               <p>- Calmatevi, figliuola mia, calmatevi! - le diceva di tanto in tanto con voce
                  tremula il vecchio confessore, dalla grata del confessionario dove appoggiava la
                  testa.</p>
               <p>Giacinta arrestavasi un momentino, quasi soffocata, poi riprendeva a parlare.</p>
               <p>E tutta la sua vita - dolori, illusioni, disinganni, speranze agonizzanti - tutta,
                  continuava a ripassarle dinanzi agli occhi, rapidamente, come una visione, come un
                  terribile sogno... Un sogno che finiva lí!</p>
               <p>- La vostra risoluzione, figliuola mia, è dunque ben ferma? - disse il prete.</p>
               <p>- Sí, padre!</p>
               <p>- Però mi avete detto che è nata soltanto da pochi giorni, sotto la tortura di un
                  gran dolore...</p>
               <p>- È vero; ma non importa. È come se io mi vi fossi deliberata da un pezzo.</p>
               <pb n="89"/>
               <p>- Speriamo che sia cosí. La grazia divina ha fatto miracoli assai piú grandi di
                  questo. Però la prudenza consiglia di non fidarsi troppo di un proposito di primo
                  impeto.</p>
               <p>- Padre, non mi tolga il coraggio!...</p>
               <p>- No; ma debbo farvi riflettere che un passo inconsideratamente fatto potrebbe
                  arrecarvi dolori assai piú grandi di quelli sofferti finora. Il Signore è molto
                  geloso delle anime che si consacrano a lui. Prima di accettarvi tra le sue braccia
                  di misericordia, vuole essere certo che voi non vi rifugiate in lui per un
                  dispetto passeggiero, per il turbamento di una passione contrastata, d'una
                  speranza venuta meno...</p>
               <p>- Mi sento già distaccata da tutto, interamente.</p>
               <p>- Può essere un'illusione che starà poco a svanire. L'amor di Dio, figliuola mia,
                  non ha profonde radici nel vostro cuore. Siete vissuta, fino a pochi giorni fa,
                  senza darvi alcun pensiero di Lui, come se egli non esistesse...</p>
               <p>- Ah, padre! Non me n'hanno parlato quasi mai, neppure quand'ero bambina... Mia
                  madre non pratica in chiesa; è troppo distratta dalle sue cure mondane. Mio padre
                  odia i preti...</p>
               <p>- Che gli hanno fatto di male?</p>
               <p>- Nulla... non so.</p>
               <p>- Povera creatura!... Voi avete ragione. Ebbene, figliuola mia, cominciate dal
                  rassegnarvi ai valori di Colui che è il padrone di tutto, della vita, dell'anima
                  vostra... I vostri parenti dunque ignorano?...</p>
               <p>- Sí; ma non c'è da temere nessun contrasto da parte loro. Mia madre sarà...
                  forse... anche contenta di sbarazzarsi di me...</p>
               <p>- Non accusate nessuno. Riconoscete in ogni avvenimento<pb n="90"/> la volontà
                  suprema di Dio. Preparatevi intento ad esser degna di Lui.</p>
               <p>- Che dovrò fare?</p>
               <p>- Pregate, anzi tutto; pregate che Dio vi dia la forza a persistere nel
                  proponimento di consacrarvi al suo santo servizio. Egli saprà disporre ogni cosa
                  come meglio crederà conveniente alla sua giustizia e alla sua misericordia. Il
                  Signore fa tutto bene. Le piaghe da lui inflitte sono piaghe di vita. Egli ci
                  prova, ci purifica con esse; non spetta a noi altri, miseri vermi, il giudicare
                  delle sue vie!</p>
               <p>- Sí, sí, padre! - disse Giacinta, a cui quel linguaggio cosí insolito metteva
                  sgomento.</p>
               <p>- Siate dunque umile, rassegnata alla sua divina volontà. E se gli piacesse di
                  richiamarvi a Lui con altri mezzi, non vi perdete d'animo; confidate nel suo
                  affetto di padre. Voi paventate un'umiliazione; vi rivoltate alla sola idea di
                  poter essere, un giorno, insultata per una trista circostanza in cui la vostra
                  volontà non ebbe e non poteva avere parte... Ma nel caso che Dio, figliuola mia,
                  per la salute dell'anima vostra, volesse sottomettervi a tal prova...</p>
               <p>- Dio è giusto; non castiga a torto...</p>
               <p>- Ecco, voi chiamate gastigo ciò che invece sarebbe una prova! Rassegnatevi.
                  Un'anticipata rassegnazione potrebbe indurre la misericordia celeste a
                  risparmiarvela affatto.</p>
               <p>- Oh!... Non ho questa forza!</p>
               <p>- Chiedendola, vi sarà data.</p>
               <p>E la chiese, giorno e notte, per una settimana, felice di quel suo gesto.
                  Marietta, pur avendola accompagnata in chiesa all'insaputa della signora, non
                  sospettava di nulla; e approvava che la sua padroncina, come continuava a
                  chiamarla, si fosse rivolta alla Madonna.</p>
               <pb n="91"/>
               <p>- La Madonna le avrebbe fatta la grazia!... L'avrebbe consolata!</p>
               <p>No, non la consolava, non le faceva la grazia!</p>
               <p>Il suo cuore di donna si rivoltava alla possibilità di quell'insulto; si rivoltava
                  anzi peggio, dopo che non riusciva a comprendere in che modo Dio, che doveva
                  essere giusto, potesse vederla sottomettere a quella terribile prova.</p>
               <p>Il confessore le aveva detto:</p>
               <p>- Tornate appena vi sentirete piú forte.</p>
               <p>Ed era tornata, quantunque non si sentisse piú forte. In quella chiesa piccola e
                  buia, aspettando ginocchioni che il prete entrasse nel confessionario, provava la
                  sensazione indefinita di un agghiacciamento, piú che del corpo, dell'anima, di un
                  mutismo scoraggiante, di una repulsione che le pioveva sul cuore dalle pareti,
                  dalle colonne, dagli altari delle cappelle dove guizzava la fiammella di una
                  lampada sul punto di spegnersi... Cosí agonizzava la sua speranza!</p>
               <p>- E la rassegnazione è venuta? - le domandò il prete.</p>
               <p>- No padre!</p>
               <p>- Chiedetela con più insistenza, con maggior fede. Quando meno ve l'aspettate,
                  verrà.</p>
               <p>Questa volta il confessore parlò a lungo, senza domandarle altro. E intanto che
                  con voce tremula ragionava delle ineffabili consolazioni del Cristo in tutte le
                  condizioni della vita, per le anime afflitte e sincere; intanto che le metteva
                  sotto gli occhi, perché non le ignorasse, tutte le difficoltà della vita religiosa
                  per chi non vi era chiamato da irresistibile vocazione, una cupa irritazione
                  gonfiava il cuore di Giacinta.</p>
               <p>- Come?... Era tutto?... - Invece di incoraggiarla, <pb n="92"/>di sollevarla, le
                  ragionava di difficoltà da vincere, di ostacoli da superare?... Dio dunque la
                  respingeva?... Dio dunque la rigettava nell'abisso quand'ella, aggrappata
                  all'orlo, gridava disperatamente: soccorso?...</p>
               <p>La sua ragione si smarriva!</p>
               <p>In quei due terribili giorni, i piú desolati della sua vita, un crollo di tutto il
                  suo essere, qualcosa di orrendo, era avvenuto dentro di lei. Ella stessa non
                  sapeva spiegarsi in che maniera quella idea, da cui si sentiva presa e dominata
                  come da una fatalità, le fosse entrata nella mente:</p>
               <p>- Amante sí, a ogni costo; marito no, mai!</p>
               <p>E n'era atterrita e orgogliosa nel tempo stesso.</p>
               <p>- Ho sognato colla mia sorte uno di quei patti mostruosi che si sottoscrivono col
                  sangue - disse ad Andrea, presso il camino, stendendo i piedi contro la brace.</p>
               <p>- Qual patto?</p>
               <p>Andrea aveva preso le molle, per rassettare la legna e ravvivare la fiamma.</p>
               <p>- Lo saprà, forse, un giorno - rispose. - Ma stia fermo con quelle molle, fa
                  peggio.</p>
               <p>- Dice bene. Destar fiamme non è il mio forte.</p>
               <p>Pure continuava ad armeggiare, con un ginocchio piegato sul tappeto, rimettendo i
                  tizzi uno sopra l'altro per poi soffiarvi col mantice.</p>
               <p>Giacinta diè una rapida occhiata attorno.</p>
               <p>Sua madre, il Commendatore, il Porati, il Mochi e l'ingegner Villa, che pareva un
                  gigante in mezzo ad essi, ragionavano a bassa voce in un canto, preoccupati; e
                  certamente non della neve che cadeva fuori sin dal mattino e aveva spopolato il
                  salotto.</p>
               <p>Giacinta sporse il capo quasi fino all'orecchio di Andrea.</p>
               <pb n="93"/>
               <p>- M'ama davvero? - gli disse.</p>
               <p>A quella interrogazione a voce repressa, cosí risoluta e cosí inattesa, Andrea si
                  voltò per guardarla in viso.</p>
               <p>- M'ama davvero? - ripeté Giacinta.</p>
               <p>Allora, per risposta, egli le prese una mano e gliela strinse forte.</p>
               <p>- T'amo, Andrea! - ella soggiunse, visibilmente commossa.</p>
               <p>Andrea la ringraziò con un lungo bacio sulla mano tenuta stretta fra le sue.</p>
               <p>Giacinta diè un'altra occhiata, egualmente rapida, verso il posto dove gli altri
                  pendevano tutti dalle labbra del Commendatore che parlava accalorato; e ripresa la
                  sua posizione, intanto che Andrea faceva le viste di attizzare la legna:</p>
               <p>- Hai tu fiducia in me? - gli disse.</p>
               <p>- Illimitata!... Sono il tuo schiavo.</p>
               <p>- Sei tu capace di tener segreto questo nostro amore finché non ci sarà piú
                  bisogno di nessun riguardo?</p>
               <p>- Un amore noto a tutti è una gioia sciupata!</p>
               <p>- E non ti adombrerai di nulla?</p>
               <p>- Di nulla, ora che tu mi hai detto di amarmi!</p>
               <p>- E sarai paziente, senza lagnarti mai?</p>
               <p>- Sí! Sí!</p>
               <p>- Andrea, il mio cuore è tuo, per tutta la vita!</p>
               <p>La fiamma del camino si ridestò crepitante in quel punto.</p>
               <p>- È un buon augurio! - egli disse levandosi.</p>
               <p>Giacinta gli sorrideva tutta illuminata da quei bagliori.</p>
            </div>
            <div type="chapter" xml:id="IT0020010015" n="1.15">
               <pb n="94"/>
               <head>XV</head>
               <p>Il dispaccio telegrafico era arrivato di sera, mentre il salotto della signora
                  Marulli era ancora pieno di gente.</p>
               <p>- ...Una cattiva notizia? - domandò la Villa vedendole fare una piccola
                  scossa.</p>
               <p>- Sí - rispose la signora Teresa. - È morto a Parigi quel mio parente...</p>
               <p>E le porse il foglio.</p>
               <p>- Oh!!!</p>
               <p>La signora Villa non aveva saputo frenare un'esclamazione di meraviglia.</p>
               <p>Il dispaccio del notaio annunziava anche un legato di trecento mila lire per
                  Giacinta, tutto in cartelle, già in deposito presso di lui.</p>
               <p>Nella confusione che accadde nel salotto, perché tutti volevano leggere il
                  dispaccio, far le condoglianze, per mostra, e rallegrarsi della inaspettata
                  fortuna toccata alla ragazza, Andrea era rimasto in un canto, impensierito di
                  quella notizia, senz'avere il coraggio di avvicinarsi alla signora Marulli e a
                  Giacinta per imitare gli altri.</p>
               <p>- E ora? - si domandava. - E ora?</p>
               <p>- Eh? - gli disse il Ratti, battendogli sulla spalla. - Ecco una disgrazia che
                  probabilmente non capiterà né a voi né a me, caro Gerace!</p>
               <p>Andrea rispose soltanto:</p>
               <p>- Ma...!</p>
               <p>E guardava, con una grande stretta al cuore, il signor Marulli che, accorso tutto
                  commosso dalla sala da gioco, abbracciava in quel punto la figliuola come se gli
                  fosse tornata fra le braccia da morte a vita.</p>
               <pb n="95"/>
               <p>- Paolo! - disse la signora Marulli, con un'occhiataccia per rammentargli di
                  mostrare piú contegno.</p>
               <p>Ella era contegnosissima, indispettita contro quel parente che aveva preferito
                  Giacinta.</p>
               <p>- Perché poi?</p>
               <p>Non trovava una spiegazione; e se n'indispettiva maggiormente.</p>
               <p>Andrea, intanto che gli ultimi rimasti andavano via, si avvicinò a Giacinta che
                  veniva, ancora un po' sbalordita, verso di lui.</p>
               <p>- Ah, io non mi rallegro! - le disse.</p>
               <p>- Perché? - rispose Giacinta che non aveva compreso.</p>
               <p>- Ora sei troppo ricca...</p>
               <p>- Tanto meglio!</p>
               <p>- Chi lo sa?</p>
               <p>- Dubiti di me?</p>
               <p>- No! - soggiunse Andrea, titubante.</p>
               <p>- Dunque?</p>
               <p>Dopo qualche mese egli non dubitava piú.</p>
               <p>Dinanzi alle persone si trattavano con la loro solita riserbatezza. Ma Andrea,
                  riprendendo nell'anticamera il cappello, prima di metterselo in capo, ne tastava
                  ogni sera la fodera se mai non vi fosse un biglietto o una letterina di Giacinta.
                  Ella, dalla stretta di mano che Andrea le dava arrivando in salotto, era avvertita
                  che, al noto posto, il tavolino dell'altra stanza già nascondeva o da lí a poco,
                  avrebbe nascosto qualcosa per lei.</p>
               <p>Quel giuoco <emph rend="italic">al segreto</emph> li divertiva.</p>
               <p>Le sere che intrattenevansi un po' più del consueto, in disparte, Giacinta lo
                  avvertiva:</p>
               <p>- Ora lasciami.</p>
               <pb n="96"/>
               <p>- Farò la corte alla signora Rossi. Muori di gelosia! Quei begli occhi mi fanno
                  ammattire!</p>
               <p>E faceva il verso allo strabismo della Rossi.</p>
               <p>Giacinta ridendo:</p>
               <p>- Serviti pure!</p>
               <p>Gli bastava che per buona parte della serata ella lo cercasse, di tanto in tanto,
                  con lo sguardo.</p>
               <p>Una volta Andrea si era accostato al gruppo di giovanotti che, sapendola ora con
                  quella dote, si disputavano piú accanitamente le occasioni di entrarle in grazia.
                  Giacinta gli disse:</p>
               <p>- Guardi! Lei solo non mi fa la corte.</p>
               <p>- Se non mi dànno neppure un minuto di tempo! Largo, largo signori!</p>
               <p>Ella era felice di queste maliziette che davano maggior sapore al loro dolce
                  segreto.</p>
               <p>Provava una tranquillità grande. Non si voltava piú indietro per guardare il
                  passato; non tentava d'afferrar qualche barlume nel buio fitto dell'avvenire. La
                  sua sorte era fissata. Ma non voleva occuparsene... Esitava... Aspettava. Che
                  cosa? Non lo sapeva neppure. Le sembrava già molto il sapersi riamata davvero per
                  sé stessa, soltanto. Ne aveva avuto la prova nei dubbii, nei timori di Andrea,
                  quando da quella subita fortuna giunta cosí a proposito ella era stata messa in
                  uno stato d'indipendenza quale non l'aveva mai fantasticato. E come la stomacavano
                  tutti quegli imbecilli che ora, uno dietro l'altro, chiedevano la sua mano, come
                  se le trecento mila lire l'avessero già purificata dalla macchia per cui prima
                  tutti arricciavano il naso!... Vili prima e dopo.</p>
               <p>- Ma insomma...? - le diceva spesso sua madre, con la voce irritata - È una vera
                  follia!...</p>
               <p>- Voglio attendere... stare a vedere...</p>
               <pb n="97"/>
               <p>Si cullava in quella decisione, e le sapeva forte l'uscirne. E siccome neanche
                  Andrea arrivava a spiegarsi quell'eterno esitare:</p>
               <p>- Non tormentarmi anche te! - stizzita, gli rispose una sera. Andrea non si tenne
                  lí.</p>
               <p>- Senti: quel capitano Ranzelli ti sta troppo attorno.</p>
               <p>- Ti dà ombra?</p>
               <p>- Un pochino.</p>
               <p>- Infatti è un bell'uomo, colto, elegante...</p>
               <p>- Non scherzare!...</p>
               <p>- Dico davvero.</p>
               <p>Ma soggiunse subito:</p>
               <p>- Sei sempre un ragazzo!</p>
               <p>Un po' di amarezza tornava a mescersi in questo modo nella coppa della sua
                  felicità, che grado grado s'attossicò intieramente.</p>
               <p>Quella sera che si vide stretta da tutti i lati: dalla dichiarazione del capitano,
                  dalla ingiusta gelosia di Andrea, dai sospetti e dalle rampogne della madre, ella
                  sentí a un tratto riaggravarsi addosso il peso opprimente della cattiva sua
                  sorte.</p>
               <p>Marietta, andata a chiamarla per la cena, la trovò sul punto di spogliarsi.</p>
               <p>- Si sente male?</p>
               <p>- No.</p>
               <p>- Vuol cenare in camera?</p>
               <p>- Non ceno.</p>
               <p>- Burrasca! - disse Marietta dentro di sé.</p>
               <p>E stava per andar via; poi si voltò:</p>
               <p>- Le darò una buona notizia, ma voglio la mancia. Rida!... Sa che mi ha detto
                  stamani il conte Grippa?... Mi ha detto: Se la tua padroncina volesse<pb n="98"/>
                  diventare la Contessa Grippa di San Celso!</p>
               <p>E scoppiò in una risata.</p>
               <p>Ma Giacinta aveva alzato la testa, riflettendo, intanto che la Marietta, prese con
                  la punta delle dita le cocche del grembiule bianco, le faceva una comica
                  riverenza:</p>
               <p>- Signora contessa!!!</p>
               <p>- Chi lo sa? - pensava Giacinta.</p>
               <p>E con lo sguardo balenante pareva cercasse qualcosa nel buio dell'avvenire.</p>
            </div>
         </div>
         <div>
            <pb n="99"/>
            <head>Parte seconda</head>
            <pb n="100"/>
            <div type="chapter" xml:id="IT0020020001" n="2.1">
               <pb n="101"/>
               <head>I</head>
               <p>Andrea Gerace, seduto in un angolo del Caffè della Pantera, sorseggiava
                  distrattamente il bicchierino di cognac che gli stava davanti da mezz'ora e, fra
                  un sorso e l'altro, si rodeva le ugne, senza punto accorgersi di quel che
                  facesse...</p>
               <p>- Ed era finita cosí!</p>
               <p>Gli pareva impossibile.</p>
               <p>Tre sere prima. Col pretesto d'osservar bene un album di fotografie, aveva
                  aspettato Giacinta nella stanza precedente il salotto. Da qualche tempo in qua
                  ella rispondeva sempre con ritardo alle insistenti lettere di lui; e quei
                  bigliettini secchi secchi, freddi freddi, che si facevano attender tanto, lo
                  irritavano di piú. In salotto, evidentemente, lo schivava. Perché?</p>
               <p>Un contegno strano, inesplicabile.</p>
               <p>Vedendolo accigliato, risoluto, Giacinta si era arrestata, con una mossa di
                  rimprovero:</p>
               <p>- Ebbene?</p>
               <pb n="102"/>
               <p>- Tu mi sfuggi - le disse. - C'è qualcosa che non vuoi dirmi.</p>
               <p>- Nulla.</p>
               <p>- Sí, c'è qualcosa: te lo leggo negli occhi.</p>
               <p>Giacinta lo fissò con quella sua aria di superiorità che gli dava soggezione:</p>
               <p>- C'è - e quasi balbettava - che fra due mesi... sarò la contessa Grippa di San
                  Celso... Sei capace di ragionare?</p>
               <p>Andrea sentí cascarsi le braccia:</p>
               <p>- Ah?...</p>
               <p>La commozione gli strozzava la parola.</p>
               <p>- Aspetta prima di condannarmi! - ella soggiunse, impallidita a un tratto, con
                  voce tremante.</p>
               <p>- Che dovrei piú aspettare?</p>
               <p>- Allora... fa' pure a tuo modo!</p>
               <p>La notte Andrea non chiuse occhio:</p>
               <p>- Che tradimento!... Che infamia!... La vanità poteva dunque spingerla a mettere
                  sotto i piedi il solo cuore che l'avesse amata - lo diceva ella stessa, ed era
                  cosí - il sol cuore che l'avesse amata?... Non voleva piú rivederla. Gli faceva
                  orrore... E con che arte aveva saputo illuderlo!... Espressioni appassionate,
                  promesse, giuramenti... Donna, menzogna!... Ah, se fosse bastato il turarsi gli
                  orecchi per impedire che la voce di lei tornasse ora a suonargli cosí insistente
                  dentro!... Ah, se fosse bastato il tener chiusi gli occhi per non piú vedersi
                  continuamente ballare dinanzi, difformato, quel caratterino inglese delle sue
                  lettere che ora gli mostrava l'atroce canzonatura nascosta!... Ed ella osava
                  scolparsi!... Aspetta!... Ma che doveva aspettare?</p>
               <p>Non se ne dava ancora pace tre sere dopo, in quell'angolo di caffè dov'era andato
                  a cacciarsi, lasciando<pb n="103"/> a mezzo un desinare che gli era parso piú
                  amaro del tossico...</p>
               <p>- Ed era finita cosí! Quei due anni di felicità diventavano un sogno fallace...
                  Ecco: aveva riaperto gli occhi; non ne restava piú nulla!</p>
               <p>Erano arrivati, uno dopo l'altro, Ernesto Porati, l'avvocato Ratti e il cavalier
                  Mochi; poi il ricevitore Rossi coll'ingegnere Villa per la solita partita a
                  scacchi. Andrea li aveva salutati con un cenno del capo, rimanendo in disparte,
                  senza neppur badare alla conversazione: e la mano pelosa del Villa che, esitante,
                  teneva sospeso sulla scacchiera l'alfiere bianco, gli faceva riflettere che anche
                  lui era stato tenuto, per due anni, sospeso a quel modo, proprio come un pezzo da
                  scacchiera, finché la Giacinta non si era decisa a far la bella mossa... di
                  sposare il conte Grippa!... Ed era finita!</p>
               <p>- Volete star zitti? - brontolò il Villa.</p>
               <p>Soltanto allora Gerace si accorse che quegli altri discorrevano appunto di lei e
                  del suo matrimonio.</p>
               <p>- Dev'essere una violenza della sua mamma! - sosteneva il Porati.</p>
               <p>Mochi diceva di no, scrollando la testa, da persona ben informata:</p>
               <p>- Eh, via! La Teresa non è una sciocca, sa fare i suoi conti...</p>
               <p>- Infatti fa una contessa! - disse Ratti ridendo.</p>
               <p>Il Ricevitore, con gli occhi fissi sulla scacchiera, calcava il naso nel barbone
                  nero, dando ragione al Mochi. Ma il Porati insisteva:</p>
               <p>- Certamente, la Marulli non era una sciocca; però...</p>
               <p>- Volete saperla? È proprio la Giacinta, lei, che l'ha voluto. La Teresa n'è
                  arrabbiatissima.</p>
               <pb n="104"/>
               <p>- Quando lo assicura il cavaliere...!</p>
               <p>Ratti ammiccava maliziosamente al Porati, aggiungendo:</p>
               <p>- Il cavaliere è troppo addentro nei segreti della mamma e, dicono le cattive
                  lingue, della figliuola!</p>
               <p>Mochi protestò, levandosi in piedi, abbottonandosi il soprabito con piglio
                  sdegnoso, quantunque avesse a fior di labbra, sotto i baffi un sorrisino stentato
                  che si mostrava a dispetto di lui.</p>
               <p>- No, no!... Certe cose non si dicono neppure per chiasso! So a quali sciocche
                  dicerie volete alludere, ma il ripeterle vi fa torto. Povera ragazza! La Giacinta
                  commette, forse, una pazzia sposando quell'imbecille; ma non è una buona ragione
                  per darle addosso... Io, per esempio, non presto fede neanche a certe vecchie
                  ciarle... Dico sul serio, caro avvocato. E non posso permettere che, alla mia
                  presenza... Scusate... No! no!</p>
               <p>Ratti chinava il capo:</p>
               <p>- Oh, io rispetto troppo la discrezione di un gentiluomo!...</p>
               <p>- Qui non si tratta di discrezione - e Mochi lasciava sdegnosamente cascar
                  l'occhialino. - Riflettete che, alla mia età, coteste storielle non si smentiscono
                  volentieri; si lasciano correre. Ma io non sono un vanesio... Sarebbe
                  un'indegnità, addirittura!</p>
               <p>- Si direbbe ch'abbia voluto provar troppo a posta - disse Ratti, mentre il Mochi
                  spariva dietro la bussola a cristalli, nella penombra della piazza.</p>
               <p>E ghignava, guardando gli altri che restavano muti.</p>
               <p>- E voi Andrea, che ne pensate?</p>
               <p>- Io?... Nulla.</p>
               <pb n="105"/>
               <p>In quel punto, dietro un rapidissimo ragionamento quasi incosciente, mentre gli
                  altri parlavano, Andrea pensava ch'era proprio una stupidaggine il far scoprire a
                  Giacinta quant'egli soffrisse pel tradimento di lei. Ma che poteva farci?... Non
                  sapeva fingere. L'amava, s'era illuso... e soffriva! Non aveva mai sospettato che
                  si dovesse soffrire tanto per un'illusione perduta!</p>
               <p>- Povera Giacinta! - disse il Porati. - Quelle trecento mila lire le hanno
                  scaldato il cervello.</p>
               <p>- Contessa Grippa di San Celso, - rispose il Ricevitore, lisciandosi la barba -
                  non suona mica male... Scacco matto!</p>
               <p>Il Villa rovesciò i pochi pezzi rimasti ritti sulla scacchiera, e se la prese col
                  Ratti che lo aveva fatto distrarre:</p>
               <p>- Infine, tutti voialtri sparlate per dispetto; la solita storia della volpe e
                  dell'uva!</p>
               <p>Rossi, Porati e Ratti, ridendo di quella stizza di giocatore sfortunato, si erano
                  alzati per andar via.</p>
               <p>- Voi restate, Gerace? - domandò il Ratti.</p>
               <p>Andrea si lasciava trascinare. Aveva giurato di volersi rompere l'osso del collo
                  prima di rimettere un piede in casa Marulli; e intanto provava un sentimento di
                  gratitudine verso il Ratti che lo portava via, a braccetto, spingendolo su per
                  quelle scale senza che la sua volontà quasi c'entrasse. Gli pareva anche strano
                  che non si sentisse piegare i ginocchi, né battere forte il cuore.</p>
               <p>Giacinta, al vederlo entrare in salotto, aveva provato un'impressione come di
                  fiamma sul viso.</p>
               <p>Andrea le strinse la mano e si fermò un po' a discorrere col Merli e col Gessi
                  che, appartati con lei in un angolo, scoppiavano a ridere di tanto in tanto.</p>
               <pb n="106"/>
               <p>- Chi le sballa piú grosse? - diceva il Ratti, voltando la testa verso quella
                  parte, in mezzo a un gruppo di signore.</p>
               <p>Andrea, andato a salutare la signora Villa e la Mazzi, ascoltava, sorridendo, quel
                  cicalío femminile che tagliava i panni addosso alla signora Maiocchi; la quale,
                  appoggiata alla mensola del caminetto, pareva mezza sedotta dalla faccia
                  apoplettica e dal pancione del Porati.</p>
               <p>La signora Mazzi, che quella sera era di buon umore, vistosi dinanzi il conte
                  Grippa avvicinatosi per salutarla, s'interruppe a un tratto e, porgendogli la
                  mano, disse:</p>
               <p>- Conte, la felicità vi si legge negli occhi.</p>
               <p>- Grazie! Grazie! - egli rispose.</p>
               <p>- Grazie di che?</p>
               <p>A questa domanda il conte si mise a ridere, spalancando la bocca, facendo degli
                  inchini, col capo, nell'allontanarsi.</p>
               <p>- Si vede che la felicità lo rende piú grullo.</p>
               <p>- Gerace, non lo dite alla futura contessina!...</p>
               <p>Le due signore ripresero il loro cicalío; ma Andrea non vi prestava attenzione; e
                  seguiva con gli occhi il conte Grippa nel giro che andava facendo da una signora
                  all'altra.</p>
               <p>Il conte si era fermato a due passi da Giacinta:</p>
               <p>- Disturbo?</p>
               <p>E a un cenno di lei, era scattato come una molla, tutto d'un pezzo, tenendole la
                  mano; poi, stringendo la mano anche al Gessi e al Merli, sorrideva, impacciato dal
                  silenzio che la sua presenza aveva prodotto:</p>
               <p>- Ma perché non continuavano? Era forse di troppo?</p>
               <p>- No, no.</p>
               <pb n="107"/>
               <p>- Il Prefetto - egli disse finalmente - è già partito per Firenze.</p>
               <p>- Una notizia freschissima!</p>
               <p>- Da quattro giorni!</p>
               <p>Merli e Gessi scoppiarono a ridere.</p>
               <p>- Ma io l'ho saputo or ora - riprese il conte un po' mortificato. - M'importa
                  assai della politica!</p>
               <p>Giacinta si mordeva il labbro, seria con gli occhi bassi per non guardare Andrea
                  che si era accostato, gingillandosi col ventaglio della signora Villa.</p>
               <p>- Conte, e la vostra scommessa? - disse Andrea, con la voce un po' turbata,
                  continuando a sventolarsi.</p>
               <p>- È andata benissimo. Non ne sapete nulla?</p>
               <p>Il conte si fregava le mani, tutto contento; e sgangherando la bocca, strizzava
                  gli occhi, tirava in su una gamba:</p>
               <p>- Come?... Non ne sapevano nulla?</p>
               <p>Merli e Gessi frenavano a stento le risa, accennandosi coi gomiti, mentre Gerace
                  spingeva innanzi il volto, affettando gran curiosità, sventolandosi piú
                  affrettatamente.</p>
               <p>Giacinta, che pareva non volesse perdere una parola della intralciata narrazione
                  del conte, fredda, impassibile agli ironici: bravo! benissimo! con cui Andrea lo
                  interrompeva, soffriva intensamente di quell'ostentazione di Gerace...</p>
               <p>- Dunque non aveva ancora compreso?... E l'amava?... Oh! Gli uomini sono
                  stupidi!</p>
               <p>Andrea, guardatala due volte di sottecchi, credeva d'averle letto sul viso le
                  umilianti torture del rimorso...</p>
            </div>
            <div type="chapter" xml:id="IT0020020002" n="2.2">
               <pb n="108"/>
               <head>II</head>
               <p>La mattina che la signora Villa e le Maiocchi, mamma e figlia, eran venute in casa
                  Marulli per vedere il corredo arrivato da Milano e da Vienna, Giacinta, piú
                  pallida del solito, con gli occhi infossati, pareva avesse pianto.</p>
               <p>- Che hai? - le domandò la signora Villa.</p>
               <p>- Nulla. Sto bene.</p>
               <p>- Bene?... Ma se non ti si riconosce!</p>
               <p>La Maiocchi aveva tirata la signora Teresa verso la finestra, mentre Elisa e la
                  Villa mettevano sossopra mucchi di biancheria:</p>
               <p>- Bada, Teresa! Quella ragazza si lascerebbe morire prima di dirti di no. Ma
                  questo matrimonio..., non vedi?...</p>
               <p>- È lei che l'ha voluto!</p>
               <p>La signora Teresa s'irritava:</p>
               <p>- Ve la prendete con me! Credete dunque che io menta?</p>
               <p>- È proprio inesplicabile!</p>
               <p>- Giulia, vieni qui; guarda che bellezza!</p>
               <p>La signora Villa era in estasi davanti a certe camicie di Vienna. E la Maiocchi
                  lodava, ammirava anche lei, facendo delle crollatine di testa, stringendo un
                  pochino le labbra, e intanto osservava Giacinta di sbieco:</p>
               <p>- Povera ragazza! Si consuma dal cordoglio di sposare quel grullo... A chi vuol
                  darla a intendere sua madre?</p>
               <p>- Bellissimo! Elegantissimo! Una magnificenza!</p>
               <pb n="109"/>
               <p>E la signora Villa faceva passare in mano dell'Elisa o della sua mamma, i diversi
                  capi di biancheria, rimestando, posando un oggetto, tornando a riprenderlo per far
                  meglio apprezzare il merletto, un ricamo o la qualità di una stoffa.</p>
               <p>Giacinta stava zitta. E quando la signora Villa rivolgevasi a lei, rispondeva con
                  un sorriso sforzato, con un monosillabo, sí o no; nauseata dell'odore di
                  biancheria nuova, della fredda sensazione di liscio che le faceva correre dei
                  brividi per la schiena, come se quelle lenzuola di tela di Olanda dovessero
                  servire a involgerla morta, fra una o due settimane; come se quelle camicie dallo
                  sparato orlato di trine dovessero servire soltanto ad abbigliarla per l'ultima
                  volta.</p>
               <p>- E sarebbe meglio!... Sarebbe meglio! - ripeteva da sé, andando dietro alle
                  amiche che volevano visitare l'appartamento degli sposi...</p>
               <p>- Una cosa provvisoria - diceva la signora Teresa, conducendole a traverso le
                  impalcature e gli arnesi di ogni sorta che ingombravano il passaggio.</p>
               <p>Gli operai si fermavano, tirandosi da parte, per lasciar passare quegli strascichi
                  di gonne che sollevavano della polvere dappertutto. La signora Villa saltellava,
                  di qua e di là, sugli arnesi buttati per terra, cacciando dei piccoli gridi,
                  ridendo, facendo delle moine per la paura di conciarsi il vestito o di vedersi
                  cascar addosso qualcosa dai palchi sotto i quali bisognava passare.</p>
               <p>- Oh! Quell'appartamentino diventava un gioiello.</p>
               <p>- Una cosa provvisoria - ripeteva la Marulli - Giacinta si è innamorata della
                  palazzina qui accanto, ed è stata cosí sciocca da farlo capire. I proprietarii,<pb n="110"/> naturalmente, ora la prendono per la gola.</p>
               <p>- Lascia andare! Qui starai da regina!</p>
               <p>Ma per le scale, nell'andar via, la Maiocchi diceva, in un orecchio alla Villa,
                  che le Marulli avrebbero dovuto contentarsi di far le cose alla buona.</p>
               <p>- Spendono e spandono, come se avessero in tasca dei milioni. Che
                  ridicolaggine!</p>
               <p>- E quella Giacinta che sembrava cosí savia!</p>
               <p>- Se lasci mano libera alla Teresa, domani te n'avvredai, come diceva quello!</p>
               <p>- Dio! Mi son conciata!</p>
               <p>La signora Maiocchi voleva montar subito in casa per ripulire la coda della veste
                  da parecchi schizzi di calce e di tinta - Un abito rovinato! - Ma la Villa la
                  trattenne.</p>
               <p>- Che ne diceva lei? Dovevasi credere alle assicurazioni, e ai giuramenti della
                  Teresa? Che pasticcio quel matrimonio! Eh?</p>
               <p>- Lo temo anch'io. Povera ragazza!</p>
               <p>- Ma sarà contessa - disse ingenuamente Elisa.</p>
               <p>- Sciocchina! - rispose sua madre.</p>
            </div>
            <div type="chapter" xml:id="IT0020020003" n="2.3">
               <head>III</head>
               <p>Il portinaio della Banca agricola sudava per impedire che i ragazzi affollati
                  davanti il portone non penetrassero dentro e non invadessero anche le scale.</p>
               <p>- Date degli scapaccioni - gli diceva il Ratti, che a stento si era fatto largo
                  tra la folla dei curiosi.</p>
               <p>Il Merli non saliva per finir di fumare quel virginia; e, preso il Ratti pel
                  braccio, gli parlava sotto voce, ridendo:</p>
               <pb n="111"/>
               <p>- Che scena, mio caro! Hai avuto torto a non venire.</p>
               <p>- A braccetto del Mochi?</p>
               <p>- Una consegna in piena regola, al municipio e in chiesa!</p>
               <p>- Se fosse vero... Oh quel Mochi!</p>
               <p>- Va'! Non c'è fumo senza fuoco.</p>
               <p>- Ecco il Prefetto.</p>
               <p>Merli e Ratti fecero una scappellata, tirandosi da parte per far la rassegna delle
                  signore che scendevano dalle carrozze.</p>
               <p>- Oh Dio! Come farà per uscire dal legno?</p>
               <p>Il Regio Procuratore aveva stese le mani a quella grassona di sua moglie che non
                  trovava il verso di lasciarsi andar giú. I ragazzi ridevano. Solo il portinaio
                  rimaneva grave e contegnoso. Ratti lo ammirava; e intanto stringeva il braccio al
                  Merli, per accennargli le maniche della giubba del Ricevitore:</p>
               <p>- Ci voleva un'allargatina!</p>
               <p>- E quella cravatta messa di traverso!</p>
               <p>Merli gli rispondeva con un pizzicotto, per farlo tacere, mentre le signore Rossi
                  zia e nipote, agghindate con pretensione, impettite, salivano le scale
                  impigliandosi ad ogni passo, impacciatissime dalle immense code degli abiti
                  nuovi.</p>
               <p>- Scollacciate!... Gli scheletri non hanno pudore! - sentenziava Ratti.</p>
               <p>E ad ogni arrivo di gente a piedi, diceva sottovoce la sua:</p>
               <p>- Quelli lí, due negozianti di tessuti, avevano intrigato una settimana per
                  ottenere un invito... La moglie del segretario comunale era l'amante d'un
                  assessore... Aveva visto? Quel marito portava in tasca un paio di scarpine per far
                  cambiare alla moglie gli stivaletti inzaccherati... Glieli avrebbe cavati <pb n="112"/>lui, a costo di insudiciarsi!... Glieli cavereste perfino voi, Gerace,
                  cosí <foreign xml:lang="eng" rend="italic">chic</foreign> come siete... Siete
                  bello, sapete!</p>
               <p>Andrea non rispose nulla, occupato ad abbottonarsi un guanto.</p>
               <p>- Peccato che questa mattina in chiesa e al municipio, mancavate anche voi! - gli
                  disse il Merli. - Avreste veduto una consegna in piena regola...</p>
               <p>- Quel Mochi è impagabile! - aggiunse Ratti.</p>
               <p>Andrea fingeva di non capire, e si arrabbattava contro il guanto che non voleva
                  lasciarsi abbottonare.</p>
               <p>- Non faranno viaggio di nozze, si dice.</p>
               <p>- Per economia? - domandò Andrea.</p>
               <p>- No, è lei che ha voluto cosí.</p>
               <p>- Chi lo ha detto?</p>
               <p>- Il Marulli. Se ne lagnava col Villa: quella benedetta figliuola aveva certi
                  capricci!...</p>
               <p>Si avviarono tutti e tre. Andrea davanti, lentamente, quasi contasse i gradini;
                  Merli e Ratti fermandosi a ragionare e a ridere, senza badare a Gerace.</p>
               <p>Questi era arrabbiato di sentirsi meno forte delle altre volte:</p>
               <p>- Perché gli tremavano i ginocchi? Perché provava una stretta al cuore?...</p>
               <p>E respirò, un po' sollevato, nella gran confusione che c'era per tutte quelle
                  stanze piene zeppe d'invitati.</p>
               <p>I servitori, che portavano attorno i vassoi coi rinfreschi, venivan presi
                  d'assalto.</p>
               <p>- Ratti, Ratti! - chiamò la signora Maiocchi, tirandolo per la falda della
                  giubba.</p>
               <p>Gli accennava, cogli occhi supplicanti, di prenderle un gelato da quel vassoio che
                  non riusciva a farsi strada, dietro di lui: e al vedere le spinte del Ratti <pb n="113"/>che col braccio disteso non giungeva ad afferrar nulla, ella rideva,
                  portando il fazzoletto alla bocca.</p>
               <p>- Guardi! - le sussurrò la signora Clerici, toccandole leggermente la spalla col
                  ventaglio.</p>
               <p>Giacinta traversava il salone a braccio del Prefetto.</p>
               <p>- Che aria! - rispose la signora Maiocchi.</p>
               <p>- Fumi aristocratici! Non si diventa contessa di punto in bianco!</p>
               <p>- Che ha mai, con quegli sguardi? Che pretende? - domandava piú in là la signora
                  Rossi alla Villa.</p>
               <p>Infatti Giacinta s'inoltrava altiera, con certi sguardi che pareva volessero
                  sfidare le persone; e scoteva nervosamente la testa mentre il Prefetto le parlava,
                  facendo tremolare ad ogni scossa il piccolo ramo di fiori d'arancio fermato sulle
                  trecce.</p>
               <p>Andrea Gerace, che capiva d'esser ricercato in ogni angolo, in mezzo alla folla,
                  dagli sguardi di Giacinta, non poté piú stare alle mosse:</p>
               <p>- Intendeva, forse, d'avvilirlo?</p>
               <p>E, a provarle che non si teneva per vittima - oh, no davvero! - andò a
                  presentarsele, facendole un inchino profondo:</p>
               <p>- Se non ha impegni pel walzer...</p>
               <p>- Cedo io - disse il conte già sul punto di offrire il braccio alla sposa e
                  condurla a ballare.</p>
               <p>- È fatto a posta! - borbottò Mochi all'orecchio del Ricevitore, che per non
                  ridere, finse di guardare laggiú, verso l'orchestra.</p>
               <p>Andrea sentiva tremare la mano di Giacinta che, appoggiata al braccio di lui,
                  lasciavasi trascinare, come se quel walzer dovess'essere un vortice da travolgerla
                  nell'abisso dov'ella non aveva piú il coraggio di buttarsi da sé. E guardavansi di
                  sfuggita negli occhi, serii, taciti, con le mani che si toccavano <pb n="114"/>appena, nervosamente agitati nei primi giri del ballo. Poi, quando questi si
                  fecero piú incalzanti, piú rapidi:</p>
               <p>- Sei ammutolito? - gli disse tutt'a un tratto Giacinta.</p>
               <p>Andrea per poco non perdette l'equilibrio. Furon costretti a fermarsi, ansimanti,
                  scansando il turbinío delle altre coppie, fra la romorosa stretta dell'orchestra
                  col trombone che urlava.</p>
               <p>- Voglio parlarti! - ella aggiunse sotto voce.</p>
               <p>- Perché?</p>
               <p>- Voglio parlarti.</p>
               <p>- Ma dove?... Quando?</p>
               <p>Egli balbettava; non sapeva contenersi. Ripresala per la vita, slanciossi di nuovo
                  con lei nei furiosi giri del walzer, ripetendo:</p>
               <p>- Dove? Quando?</p>
               <p>Alla risposta di Giacinta, gli zufolarono gli orecchi, una nebbia gli velò gli
                  occhi. Le loro mani convulsamente allacciate rispondevano ai violenti bàttiti dei
                  loro cuori che picchiavano, l'uno contro il petto dell'altra, nell'intimità
                  dell'abbraccio. Cosí eran rimasti soli, nel centro del salone, a far quel
                  mulinello sotto gli occhi di tutti, con lo strascico dell'abito bianco di lei
                  spiegato attorno a ventaglio.</p>
               <p>- Vai subito?</p>
               <p>- Sí.</p>
               <p>E si fermarono davanti al conte Giulio che stava lí, in prima fila, ad ammirarli a
                  bocca aperta.</p>
            </div>
            <div type="chapter" xml:id="IT0020020004" n="2.4">
               <pb n="115"/>
               <head>IV</head>
               <p>Andrea, sbalordito, rimase un pochino nella stanza da giuoco, presso il tavolino
                  dove il signor Marulli, il Porati e il Regio Procuratore facevano una partita a
                  tressette; poi uscí nell'andito.</p>
               <p>- Vuol nulla, signor Gerace?</p>
               <p>Non aveva riconosciuto il giovane del suo barbiere mascherato a quel modo, in
                  giubba e cravatta bianca.</p>
               <p>- Grazie - rispose.</p>
               <p>- Che confusione, signor Gerace! Non danno neppure il tempo di riempire i vassoi.
                  Una porcheria!</p>
               <p>Andrea lasciò che colui fosse sparito, e aperto un uscio, entrò, richiudendolo
                  subito col paletto.</p>
               <p>Il salottino, tappezzato di color verde cupo, con la lampada di bronzo pendente
                  dal soffitto, aveva qualcosa di funebre. Andrea, quasi colpito da paura, girò gli
                  occhi attorno. Un gran vaso di porcellana del Ginori, gl'intagli della consolle di
                  ebano, le sbarre delle seggiole disposte in due righe presso la finestra, la
                  tavola inglese di noce situata nel mezzo, le borchie di un album si accendevano di
                  vivi riflessi fra la tinta scura delle pareti. Un piccolo canapè rannicchiavasi
                  nell'ombra, a sinistra, in quel silenzio pieno d'un terrore indefinito.</p>
               <p>- Perché era venuto lí?... Ah!... Ella voleva parlargli! Dunque sentiva il bisogno
                  di scolparsi, di domandargli perdono? Che poteva mai dirgli?... Il cuore di quella
                  ragazza era proprio un enigma!</p>
               <p>Non poteva star fermo; le gambe gli formicolavano. E si rigirava pel salottino,
                  ora guardando la <pb n="116"/>figurina di donna, incipriata e scollacciata, colle
                  labbra rosse rosse, dipinta nel medaglione del vaso di porcellana, fissandola con
                  attenzione, come se non avesse avuto altro da fare: ora svoltando le grosse pagine
                  dell'album, dagli orli dorati, senza nemmeno osservare i ritratti; ora
                  accostandosi all'uscio per origliare fra il rumore lontano della festa che
                  arrivava, indistinto, fin lí.</p>
               <p>- Ballavano una mazurka!... Com'era eterna! E se sopraggiungeva qualcuno?...
                  Giacinta tardava troppo... Già non doveva essere facile scomparire da una festa,
                  con tanti noiosi attorno... E se non le riusciva? Fino a che ora doveva
                  attendere?</p>
               <p>Il cuore gli diè un balzo. Chi parlava nella stanza accanto? Trattenne il fiato;
                  ma non afferrava le parole, non riconosceva le voci.</p>
               <p>- Non posso; sto male. Trova tu qualche scusa, - diceva una di esse.</p>
               <p>Era Giacinta!</p>
               <p>Quell'altra persona aveva dovuto fare delle obbiezioni, perché questa le
                  rispondesse bruscamente:</p>
               <p>- Te l'ho detto: non posso!</p>
               <p>Poi non sentí piú nulla. Erano andate via?</p>
               <p>D'un tratto, Andrea vedevasi dinanzi Giacinta ritta in mezzo all'uscio
                  spalancatosi senza rumore: una apparizione, nella semioscurità del salottino, con
                  quell'abito di garza bianca, riccamente guarnito di svolazzi di trina, che le dava
                  l'aria d'una forma fantastica.</p>
               <p>Non osò d'accostarsele: ma visto che, portate le mani al viso, scoppiava in
                  singhiozzi, si slanciò verso di lei e l'afferrò pei polsi, balbettando:</p>
               <p>- Che cosa è stato?... Che cosa è stato?</p>
               <p>Giacinta, trascinatolo nell'altra stanza, si era gittata bocconi sulla spalliera
                  del canapè, piangendo <pb n="117"/>dirottamente. Andrea, in ginocchio accanto a
                  lei, tentava di calmarla, di farla parlare:</p>
               <p>- Che cosa è stato?... Che cosa è stato?</p>
               <p>Immaginava un grosso scandalo. Erano già scoperti? Venivano a sfondar gli usci per
                  sorprenderli insieme? Ma Giacinta, volgendo il capo lo guardava ansiosamente, a
                  traverso il velo delle sue lagrime:</p>
               <p>- Dio mio! Non m'ami piú? - diceva con voce soffocata, brancicandogli la faccia
                  colle mani tremanti: - Dio Mio!... Non m'ami piú?</p>
               <p>Andrea rispose abbracciandola, baciandola e ribaciandola furiosamente. E per
                  alcuni minuti, rimasero cosí, avvinghiati, come confusi in un sol corpo. Fra quei
                  primi baci, fra quei primi abbracci di amanti, di tratto in tratto, scappavan
                  fuori parole mal articolate, frasi mozze:</p>
               <p>- Ah, come mai potesti?</p>
               <p>- Zitto!</p>
               <p>- Che infamia!</p>
               <p>- Zitto! T'amo! T'amo!</p>
               <p>- Non hai scusa!... imperdonabile!</p>
               <p>- Andrea mio!</p>
               <p>E si divorarono, silenziosamente, con le labbra incollate alle labbra; non potevan
                  piú staccarsi, non respiravano piú. E, di là, il ballo riprendeva, e l'oficleide
                  tornava a borbottare da lontano. Andrea saltò in piedi.</p>
               <p>- Ed ora?</p>
               <p>Giacinta, presolo per le mani, lo costrinse a sedersi di nuovo.</p>
               <p>- Piú accosto. Non aver timore; non è nulla!</p>
               <p>Lo tirava a sé dolcemente, sorridendo, cacciandosi indietro le ciocche dei capelli
                  arruffate sulla fronte nel disordine del pianto:</p>
               <p>- Non è nulla; qui siamo sicurissimi!</p>
               <pb n="118"/>
               <p>E vedendo Andrea ancora esitante:</p>
               <p>- Mi credi ammattita? - gli disse.</p>
               <p>Andrea arrossí. Non osava di confessarle il vago terrore da cui sentivasi
                  oppresso, quantunque le stringesse, per assicurarla, le mani; e tendeva l'orecchio
                  al rantolo minaccioso di quel maledetto strumento.</p>
               <p>- Dimmi che mi ami!... Dimmi che mi ami ancora! - gli ripeteva Giacinta.</p>
               <p>- Potreste dubitarne?</p>
               <p>- Dimmi che mi amerai sempre, sempre.</p>
               <p>- Ma...</p>
               <p>- Prendi!</p>
               <p>Giacinta, toltosi dal dito l'anello nuziale, cercava d'infilarlo al dito di lui.
                  Andrea resisteva, col pugno serrato:</p>
               <p>- No, no, non lo voglio...</p>
               <p>Ma quella gli aveva già aperta per forza la mano.</p>
               <p>- Prendi...! Le mie vere nozze sono queste qui! Sarà per sempre, è vero?... Per
                  tutta la vita?</p>
               <p>E con voce tremante di tenerezza, continuava:</p>
               <p>- Intendi ora?... Intendi?... Non potevo, non volevo doverti nulla... Volevo
                  trovarmi da pari a pari con te!... Era la mia idea fissa, il chiodo piantato nel
                  mio cuore!... Ah, che lotte mi costi!... Ti ho conquistato a prezzo di lagrime...
                  Perderti era un sacrifizio assai superiore alle mie forze... Mi costavi troppo!
                  Intendi ora?... Le mie vere nozze son queste qui!</p>
               <p>- Ho dubitato!... Perdonami! - disse Andrea, gettandosele ai piedi e nascondendo
                  il viso in grembo a lei. - Non è un sogno tutto questo?</p>
               <p>Era commosso, esaltato. Rimaneva lí, ginocchioni; e voleva sentire, assolutamente,
                  quella parola: perdono!</p>
               <pb n="119"/>
               <p>Picchiarono all'uscio.</p>
               <p>Giacinta, portato rapidamente l'indice alle labbra, pallida, intentissima,
                  aggrottava gli occhi verso quella parte. Andrea, piú pallido di lei, la guardava
                  fisso, rimescolato.</p>
               <p>Picchiarono di nuovo, discretamente.</p>
               <p>- Contessa!... Giacinta!</p>
               <p>Il conte chiamava sotto voce, tossicchiando, dando colle nocchie delle dita, ad
                  intervalli, contro l'uscio dei colpettini che la pelle del guanto smorzava:</p>
               <p>- Contessa!</p>
               <p>- Ah?... Voleva una risposta?</p>
               <p>E Giacinta si strinse al petto la testa d'Andrea, ricercando avidamente con le
                  labbra quei capelli morbidi come la seta, aspirandone deliziosamente il sottile
                  profumo.</p>
               <p>Appena s'intese sul tappeto lo scricchiolio dei passi del conte che se n'andava,
                  Giacinta ed Andrea si levarono in piedi. Sorridevano, ma impacciati, ma con dei
                  brividi per tutto il corpo, come se un soffio diaccio li avesse colti; e non
                  riuscivano a rimettersi nello stato di prima.</p>
               <p>Andrea chinossi per raccogliere il mazzolino di fiori d'arancio staccatosi dalla
                  testa di lei; Giacinta lo buttò via. E siccome egli faceva atto di voler tornare a
                  raccattarlo, gli riafferrò le mani e lo attirò verso di sé.</p>
               <p>Con la testa rovesciata indietro, abbandonatamente, con gli occhi socchiusi,
                  pareva rapita dalla violenza del galoppo lanciato in quel punto dall'orchestra e
                  smorzato dalla distanza con soavità voluttuosa. E l'ombra dei loro corpi
                  abbracciati in mezzo alla camera si allungava tremolante, contro il lume, sul
                  candore del letto nuziale che, come un altare parato<pb n="120"/> a festa,
                  biancheggiava tra il pallido color di rosa della tappezzeria e le tende azzurre
                  del sopraccielo.</p>
            </div>
            <div type="chapter" xml:id="IT0020020005" n="2.5">
               <head>V</head>
               <p>- Dorme, - disse Marietta affacciandosi all'uscio.</p>
               <p>La signora Teresa, suo marito e il conte Giulio si guardarono in faccia per
                  consultarsi. A un tratto la Marulli tese l'orecchio.</p>
               <p>- Mi è parso...</p>
               <p>E in punta di piedi entrava nella camera, seguita dagli altri due.</p>
               <p>Ci si vedeva poco. L'abito bianco di garza, buttato negligentemente sulla seggiola
                  a piè del letto, era mezzo scivolato per terra; accanto, le fibbiettine di acciaio
                  delle scarpine di raso luccicavano, in mezzo ai fiocchi di nastro, come occhi di
                  gatto. Supina, con un braccio ignudo fino al gomito fuor della coperta, la testa
                  un po' di fianco e le trecce nere disciolte sul bianco del guanciale, Giacinta
                  dormiva ancora, respirando lievemente.</p>
               <p>- Ha dovuto passare una cattiva nottata - disse il conte sotto voce.</p>
               <p>E nell'accostarsi al letto urtò e rovesciò una seggiola.</p>
               <p>- Che paura!</p>
               <p>Giacinta a quel rumore, s'era improvvisamente destata.</p>
               <p>- Scusate!... Scusate! - balbettò il conte.</p>
               <p>- Abbiamo aspettato finora - soggiunse la signora Teresa.</p>
               <pb n="121"/>
               <p>- E non abbiamo voluto aspettare di piú per informarci della vostra salute...</p>
               <p>- Grazie. Che ora è? - ella domandò, rannicchiandosi meglio sotto le coperte.</p>
               <p>- Sono quasi le due - rispose il conte.</p>
               <p>- Cosí tardi!</p>
               <p>- Come ti senti?</p>
               <p>Il signor Paolo era inquieto: aveva saputo di quella indisposizione soltanto sul
                  finire della festa.</p>
               <p>- Come vi sentite? - replicò il conte.</p>
               <p>Giacinta stette un momento senza rispondere, cogli occhi chiusi.</p>
               <p>- Non molto bene - poi disse.</p>
               <p>- Faremo chiamare il dottore. Oh, scotta.</p>
               <p>Il conte le aveva messo una mano sulla fronte, ma ella gliela allontanò con un
                  movimento vivace.</p>
               <p>- Non sarà nulla, vedrà - rispose la signora Teresa che osservava con diffidenza
                  la figlia.</p>
               <p>- Ma se scotta! Ha la febbre. Che disgrazia! Proprio il dí delle nozze!</p>
               <p>- Lasciatemi riposare. Il riposo val piú d'ogni rimedio - disse Giacinta
                  languidamente.</p>
               <p>Provava un malessere indefinibile, una stanchezza piena di nausea.</p>
               <p>- Era ben desta?</p>
               <p>Avrebbe voluto, per un gran pezzo, continuare a dormire.</p>
               <p>- Dunque era vero?... Il matrimonio... la festa... Andrea!</p>
               <p>Le idee le si destavano pigramente, confusamente nel cervello, come avvolte da una
                  nebbia, col tepore del letto, alla mezza oscurità della camera dove gli occhi
                  semiaperti non distinguevano quasi nulla. Poi, mentre questa indeterminatezza
                  gradevolissima cominciava<pb n="122"/> a dileguarsi, ella risentiva sulle labbra
                  il bruciore dei baci di Andrea:</p>
               <p>- Ah! S'era figurata che quel fatale momento non dovesse arrivar mai... Ed era
                  passato!</p>
               <p>Fece uno sforzo per destarsi completamente e si mise a sedere sul letto. Guardava
                  attorno, con curiosità, per riconoscere la camera. Non si trovava forse in un
                  albergo di una città sconosciuta dove erano arrivati la sera avanti, dopo un
                  viaggio lungo, faticosissimo, pieno di pericoli... e d'onde non si sarebbero piú
                  mossi?... Oh no, ora aveva coscienza di tutto. Era passato! Era passato!</p>
               <p>E sentivasi addosso un profondo sgomento. Di che?</p>
               <p>- Della sua audacia forse? Ma era la sua rivincita, il trionfo! Non aveva da
                  pentirsi. Preso un marito, si era posta in regola colla società; le apparenze eran
                  salve: che si pretendeva di piú? Oh! Le conosceva tutte, fino all'ultima, quelle
                  che si sarebbero indignate maggiormente, quelle che avrebbero fatto i grandi gesti
                  d'orrore, quelle che l'avrebbero volentieri lapidata!... Ma io non farò come loro.
                  Non muterò d'amante ad ogni stagione. N'avrò uno, uno solo, il mio Andrea, il mio
                  vero marito!...</p>
               <p>S'era lasciata scivolare dal letto, coi piedi ignudi sul tappeto, sorreggendosi
                  sulle mani affondate nelle materasse, gli sguardi perduti nel vuoto, con una vampa
                  d'indignazione che l'avvolgeva tutta nelle sue fiamme.</p>
               <p>- Aria!... Aria!... - disse a Marietta che apriva soltanto le imposte.</p>
               <p>Soffocava.</p>
               <p>- Il signor conte è in salotto - annunziò Marietta.</p>
               <p>- Ah!</p>
               <p>Giacinta quasi non si rammentava piú che quell'uomo avesse già acquistato dei
                  diritti su lei.</p>
               <p>- È assurdo! Come non l'ho preveduto?...</p>
               <p>Il suo corpo, la sua coscienza si rivoltavano all'orrore di quell'adulterio.</p>
               <p>- Non è possibile! Non può essere; non deve essere!</p>
               <p>No, non voleva appartenere a due. S'era data al suo Andrea, per sempre; non poteva
                  darsi a un altro.</p>
               <p>- No! No!... Divento pazza!</p>
               <p>E lasciando di vestirsi, tuffava ad ogni momentino le mani nell'acqua per
                  rinfrescarsi la faccia.</p>
            </div>
            <div type="chapter" xml:id="IT0020020006" n="2.6">
               <head>VI</head>
               <p>Entrando nel salotto dove il conte Giulio e il signor Paolo stavano ad aspettarla,
                  Giacinta ebbe quasi a venir meno.</p>
               <p>- Come sei pallida! - le disse il signor Paolo.</p>
               <p>- Oh, passerà! Un po' di nervi... Ne avrò forse per una settimana. Passerà.</p>
               <p>- Appunto il giorno delle nozze!</p>
               <p>Il conte non sapeva consolarsene.</p>
               <p>Mentre Giacinta, seduta accanto al suo babbo e tenendolo per una mano, guardava
                  attraverso i cristalli il cielo bianchiccio, da nevischio, che gittava una luce
                  fredda sulla tappezzeria grigia della stanza, il signor Marulli si suonava il
                  tamburo sulla pancia colle dita dell'altra mano.</p>
               <p>- Che stagione! Vuol nevicare. Ed ieri avemmo quasi caldo!</p>
               <pb n="124"/>
               <p>- Sí, vuol nevicare.</p>
               <p>Il conte gli faceva l'eco, per dir qualche cosa, continuando a guardare con gli
                  occhi smorti sua moglie che taceva.</p>
               <p>La conversazione languiva. Il Marulli avrebbe voluto trovare qualche barzelletta
                  da far ridere gli sposi; ma il conte gli metteva soggezione col suo titolo, con la
                  storica nobiltà del cognome, col sangue principesco che gli traspariva dalle vene
                  a fior di pelle, alle tempie e alle mani. Gli occhi di Giacinta si ostinavano a
                  restar fissati alla striscia di cielo bianchiccio che si vedeva dalla finestra sul
                  tetto della casa di faccia; e col mordersi leggermente ora un labbro, ora l'altro,
                  ella mostrava di non aver voglia di parlare.</p>
               <p>Il conte intanto stava sulle spine, arrabbiato contro quell'imbecille di suo
                  suocero inchiodato lí sul canapè, senza accorgersi (ci voleva molto?) d'essere
                  importuno.</p>
               <p>Il signor Paolo, osservato il cielo anche lui, ruppe il silenzio:</p>
               <p>- È tempo che non dura.</p>
               <p>- Certamente - rispose il conte.</p>
               <p>- Certamente - replicò Giacinta.</p>
               <p>E fu stupita d'aver parlato. Si passava le mani sul viso per riscuotersi, e
                  sbirciava di sfuggita il conte Giulio che agitavasi sulla poltrona dirimpetto,
                  umettandosi colla punta della lingua frequentemente le labbra, scotendo
                  coll'indice il ciondolo della catena dell'orologio. Allora, dalla paura che il suo
                  babbo potesse andar via, ella gli strinse forte la mano. Ma il signor Paolo
                  comprese a rovescio e balzò su dal canapè, ridendo a scossoni, maliziosamente:</p>
               <p>- Ma che faccio io qui? Eh! Eh! Avete delle cosine da dirvi in segreto...
                  perché... perché...</p>
               <pb n="125"/>
               <p>Il conte gli rispondeva con dei gesti negativi e intanto gli faceva largo per
                  lasciarlo passare. Ma Giacinta levatasi in piedi, ripresa la mano al suo babbo,
                  gliela premeva con insistenza.</p>
               <p>- Ti senti male? - le domandò il signor Marulli.</p>
               <p>- Sí, babbo, un pochino.</p>
               <p>E si lasciò ricadere sulla seggiola, bianca bianca in volto, con un lieve tremito
                  per tutta la persona.</p>
               <p>- Perché ti sei alzata? Hai fatto male, malissimo.</p>
               <p>- Che disgrazia! - ripeteva il conte, ritto in piedi dinanzi a lei, osservandola
                  con tanto d'occhi.</p>
               <p>- Sarà debolezza, - disse il signor Paolo - la fatica, l'agitazione dei giorni
                  scorsi... È cosí gracile! Vuole scommettere, che non ha ancora preso nulla?... Se
                  lo dicevo! A questo modo starebbe male anche un colosso.</p>
               <p>Il conte, per mandarlo via piú presto, accompagnandolo fino all'uscio, gli aveva
                  sussurrato in un orecchio:</p>
               <p>- Ci pensi lei!...</p>
               <p>Non appena lo vide slanciarsi per sedersele accanto, Giacinta si strinse tutta e
                  chiuse gli occhi. Poi, al contatto di quelle mani dalla pelle liscia e fredda, al
                  fiato caldo che le alitò sulla faccia, tentò subito di rizzarsi, come atterrita da
                  un imminente pericolo; ma il conte la tratteneva, balbettando parole
                  inintelligibili. A un tratto, presale la testa fra le mani, la baciò sulla
                  bocca.</p>
               <p>Giacinta lo respinse, senza saper quel che si facesse, diventata di bragia; e gli
                  sfuggí, a traverso le seggiole, correndo verso l'uscio.</p>
               <p>- Siate buona, contessa!... Giacinta sii buona! - supplicava il conte, sbarrandole
                  l'uscita, tendendo verso di lei le lunghe braccia, aprendo e chiudendo le
                  mani.</p>
               <pb n="126"/>
               <p>- Perché non volete? Perché?</p>
               <p>Rifugiata in quell'angolo del salottino, fremente d'indignazione, Giacinta spiava
                  uno scampo:</p>
               <p>- Lasciatemi uscire! Lasciatemi!</p>
               <p>Avrebbe anche gridato al soccorso nel vederselo dinanzi, a pochi passi, piantato
                  sulle gambe allargate, con le braccia aperte, e con lividi luccicori di fosforo
                  negli occhi, sotto il ciuffo di capelli rovesciatoglisi sulla fronte; ma la rabbia
                  e il dispetto le avevano inaridito la gola.</p>
               <p>E si lasciò prendere tra le braccia, cedendo, andando quasi trascinata verso il
                  canapè, dove il conte si mise a baciarla sulle guancie e sulla nuca,
                  ripetutamente, insaziabilmente:</p>
               <p>- Giacinta! Giacinta!</p>
               <p>Oh! Quei baci la violavano!... E il nome di Andrea le rigurgitava in gola, per
                  buttarlo in faccia al conte:</p>
               <p>- Basta! Non vedete che soffro?</p>
               <p>- Perdono, contessa! Perdono!...</p>
               <p>Colpito da quel grido angoscioso, egli si era subito tirato da parte. E,
                  intimidito, a testa bassa come un fanciullo sgridato, si confondeva ora in mille
                  scuse:</p>
               <p>- Aspetterò... quando vorrete voi... Perdono!... Rimettetevi; vien gente!</p>
               <p>- Che ho mai fatto! - esclamò Giacinta un'ora dopo, torcendosi le mani, appena il
                  conte e la signora Teresa la lasciarono un momento sola col Gerace, per
                  accompagnar la Clerici e la Mazzi che andavano via.</p>
               <p>- Che ho mai fatto!... Che terribile tortura sarà!...</p>
               <p>- Oh, Andrea, Andrea!... E sono stata io!... Io stessa!</p>
               <p>- Zitta, per carità! Ritornano! - disse Andrea.</p>
               <p>- Che me n'importa?</p>
               <pb n="127"/>
               <p>- Ti farai scorgere...</p>
               <p>- Hai paura?...</p>
               <p>- Per te.</p>
               <p>- Per me?... Oh... io porterei attorno, come un trionfo, il nostro amore!... Li
                  disprezzo tutti. Capisci?</p>
            </div>
            <div type="chapter" xml:id="IT0020020007" n="2.7">
               <head>VII</head>
               <p>Gli aveva dato le chiavine del portone e dell'uscio d'entrata; e la notte rimaneva
                  ad attenderlo, impazientissima, gustando l'acre ansietà di quelle interminabili
                  ore d'aspettazione, finché quei di casa non andavano tutti a letto, finché le vie
                  della città non si riducevano affatto deserte.</p>
               <p>Verso le dieci di sera ritiravasi in camera col pretesto di sentirsi male; e
                  fattasi aiutare a spogliarsi dalla Marietta, la licenziava immediatamente.</p>
               <p>Dalle dieci alle dodici, contava i passi di chi andava e veniva nel salotto della
                  sua mamma, ridotto, ora piú che mai, una succursale della Banca agricola del
                  Savani. Credeva di riconoscere ciascun arrivato, dal passo, e ne diceva il nome.
                  Poi, ecco la sfilata di quelli che andavano via. Poi, ecco il rumore del portone
                  che veniva chiuso dietro l'ultima persona, forse il conte Giulio che s'avviava
                  mogio mogio verso la sua casa di mezzo scapolo.</p>
               <p>Allora balzava da letto, tornava a vestirsi in fretta; e spento il lume e aperta
                  con cautela la finestra, si affacciava a guardare, impaziente, di qua e di là
                  nella via. Non passava anima viva. Gli orologi battevano il tocco, e si
                  rispondevano dalla torre del Municipio e dai campanili come per darsi la voce, <pb n="128"/>uno dietro all'altro, da vicino, da lontano, con ondulazioni
                  malinconiche e paurose. Ma ella resisteva anche ai frizzi acuti della brezza
                  notturna; voleva, a tutti i costi, vederlo arrivare.</p>
               <p>- Ah! Finalmente, la sua povera vita aveva un sorriso!</p>
               <p>Si paragonava a quei fiori che aspettano la notte per riaprire il calice ed
                  inondar l'aria di profumi. Il suo cuore, compresso violentemente per tant'anni,
                  voleva sfogarsi! La sua giovinezza ripullulava. Odii del passato, repugnanze del
                  presente, sconforti dell'avvenire, tutto, tutto disperdevasi e spariva, come per
                  incanto, all'arrivo di Andrea.</p>
               <p>- Come sono felice! - gli diceva, gettandogli le braccia al collo.</p>
               <p>- Ed io?</p>
               <p>Una notte, Andrea l'aveva trovata dietro il portone, col cappuccio di raso
                  ovattato in testa, tutta avvolta in uno scialle pesante.</p>
               <p>- Oh Dio!... Mi hai fatto paura.</p>
               <p>- Andiamo.</p>
               <p>- Dove?</p>
               <p>- Attorno. L'aria non è fredda. C'è un bel lume di luna. Forse non avremo mai piú
                  tanta libertà in avvenire.</p>
               <p>- È un'imprudenza!</p>
               <p>Ma ella era già fuori, stizzita di vederlo esitante.</p>
               <p>La luna listava di bianco metà della via. Da quel lato, i cristalli di alcune
                  finestre luccicavano, e le fiammelle dei rari fanali tremolavano giallastre nel
                  chiarore.</p>
               <p>Presi a braccetto, essi andavano rasente il muro dalla parte dell'ombra, muti;
                  Giacinta gongolante per quella scappatina di innamorati, Andrea guardandosi
                  sospettosamente davanti e dietro.</p>
               <pb n="129"/>
               <p>- Che silenzio!</p>
               <p>Andrea non rispose nulla.</p>
               <p>- A quest'ora tutti dormono - ella disse poco dopo.</p>
               <p>E rizzava la testa verso quelle persiane e quelle imposte chiuse che davano alla
                  fila delle case l'aspetto d'un immenso convento; superba di trovarsi lí, al
                  braccio del suo Andrea, quasi in barba alla gente che dormiva senza sospettare di
                  nulla:</p>
               <p>- L'avresti mai pensato? - gli disse.</p>
               <p>Andrea si fermò. Qualcuno veniva incontro a loro, di laggiú, nell'ombra.</p>
               <p>- Carabinieri in ronda, - rispose Giacinta che se n'era accorta prima di lui. -
                  Svoltano cantonata. Tanto meglio.</p>
               <p>Nella piazzetta quadrata, in capo alla via, un fanale agonizzava nel plenilunio,
                  accanto al piedistallo di quel santo di pietra grigia che, col braccio levato in
                  alto, appuntava l'indice verso il cielo.</p>
               <p>- Povero santo! Dev'essere intirizzito - disse Andrea, ridendo.</p>
               <p>- Quel braccio mi fa paura! Prendiamo di qua - rispose Giacinta.</p>
               <p>- Ma di lí si scende al porto...</p>
               <p>- Scendiamo pure al porto. Dev'esser bello di notte.</p>
               <p>E per le straducole mezze buie gli premeva il braccio e gli andava ricercando la
                  mano, amorosamente irrequieta.</p>
               <p>- Oh! Oh! - ella fece, arrestandosi dopo alcuni passi.</p>
               <p>Quei lampioni che fuggivano, allineati sulla banchina, straluccicanti di riflessi;
                  quel mare imprigionato nel vasto seno del porto che sbatteva le sue sorde ondate
                  ai fianchi dei bastimenti e delle barche <pb n="130"/>e sui massi granitici della
                  scogliera; quello strano intreccio di vele e di sartiame disegnantesi netto sul
                  cielo oscuro, in mezzo ai fanali rossi, verdi, azzurri, pari a pupille di mostri
                  marini saliti a fior d'acqua e intenti a guardare, le avevano prodotto, di primo
                  colpo, un'impressione di sgomento.</p>
               <p>E tendeva l'orecchio ai diversi rumori che si levavano, ad intervalli,
                  nell'oscurità della notte, da quell'intreccio di sartie, di vele, di antenne e di
                  enormi moli nere, accovacciate fra il brulicante luccichio delle acque. Una catena
                  strideva all'improvviso, precipitosamente:</p>
               <p>- Tirano su qualche ancora?</p>
               <p>- No, caricano una stiva.</p>
               <p>Di laggiú, in fondo, presso alla dogana, monotoni, quasi lamentosi, rispondevano
                  gli Oh! Oh!... Oh! Oh! dei marinai, e qualche fischio di comando.</p>
               <p>Procedettero a passi lenti, assorti in quell'immensità, aspirando a piene nari la
                  salsedine marina e il sito di catrame che impregnava l'aria pungente.</p>
               <p>Poco dopo, cessato ogni rumore, il mare sonnecchiava dentro il porto, con le
                  barche cullantisi tra gli spruzzi delle brevi ondate; e dietro il fanale, che
                  brillava intermittente in cima alla torretta bianca del faro, l'immensa distesa
                  dell'Adriatico tremolava, per un gran tratto, sotto gli argentei riflessi della
                  luna.</p>
               <p>- Quei punti luminosi, lontani, sono barche di pescatori - disse Andrea.</p>
               <p>- Poveretti!</p>
               <p>Giacinta si strinse tutta a lui che già la teneva tra le braccia.</p>
               <p>- Com'era dolce il sentirsi cosí calda sul petto del suo Andrea, al cospetto del
                  mare e del cielo, sotto quelle vive punture della brezza notturna!</p>
               <pb n="131"/>
               <p>Addossato ad un pilastro di granito, coi piedi sulla grossa corda avvolta intorno
                  alla base di esso come un interminabile serpente, Andrea però avrebbe fatto a
                  meno, molto volentieri, di quel capriccio di donna innamorata:</p>
               <p>- Col pericolo di farsi scoprire! - egli pensava, tirando su il bavero del
                  soprabito.</p>
               <p>Si sentiva intirizzire; e non era punto tranquillo:</p>
               <p>- Perché stavano lí, in quell'umido?</p>
               <p>Pure l'abbracciava forte, le dava dei baci, come per persuadersi che non
                  sognasse:</p>
               <p>- Ell'era la sua amante!</p>
               <p>Lo credeva appena ancora!</p>
               <p>Giacinta gli si rannicchiava addosso, quasi per frugarvi dell'altro calore, muta,
                  spingendo gli occhi in quell'orizzonte buio che fuggiva, infinito, dietro il
                  fantastico intreccio delle sartie e dell'antenne.</p>
               <p>E su quel fondo oscuro, vedeva passarsi dinanzi, rapidi, sfolgorando un istante,
                  in una vertigine della memoria, tutti i tristi ricordi del suo passato.</p>
               <p>- Quanti dolori!... Quante umiliazioni!... Quante lotte! Com'era stata
                  infelice!</p>
               <p>Le ondate che si spezzavano sulla scogliera rumoreggiavano piú forte.</p>
               <p>- Il mare parla - disse Giacinta riscotendosi. - Non par di sentire i lamenti di
                  creature che soffrono laggiú nella profondità dell'acqua?</p>
               <p>- Se vedessi il golfo di Napoli! Che spettacolo!</p>
               <p>- Ah!... Napoli! - ella rispose, distratta.</p>
               <p>S'intesero i tocchi argentini d'un orologio, che disperdevansi, ondulando, lontano
                  lontano.</p>
               <p>- Le tre e un quarto! Sii ragionevole, andiamo via.</p>
               <p>- Andiamo.</p>
               <p>E gli prese il braccio.</p>
               <pb n="132"/>
               <p>- Saremmo stati meglio a casa!</p>
               <p>- No. Qui all'aria aperta, mi sembri piú mio.</p>
               <p>E Giacinta batteva l'acciottolato con dei lesti passi trionfanti.</p>
            </div>
            <div type="chapter" xml:id="IT0020020008" n="2.8">
               <head>VIII</head>
               <p>- Oh, state benissimo, si vede, contessa, si vede!</p>
               <p>- No, no, v'ingannate.</p>
               <p>- All'aspetto, in verità...</p>
               <p>- L'aspetto non vuol dir nulla.</p>
               <p>Il conte veniva a ridestarla ogni mattina da quel sogno d'amore, a precipitarla
                  dall'altezza di quel paradiso artificiale nel profondo inferno della realtà.</p>
               <p>Ahimè! Il suo sacrificio non l'era mai parso tanto terribile, quanto ora ch'ella
                  doveva ineluttabilmente compirlo. E perdeva la testa. Avrebbe voluto fuggirsene
                  via, col suo Andrea, fuori d'Italia, nell'angolo piú ignorato del mondo...</p>
               <p>- E dopo? - egli obbiettava.</p>
               <p>- Hai ragione. Ma per riflettere bisognerebbe essere calma... Oh, è piú forte di
                  me!... Già tu sei un uomo, e non puoi comprendere.</p>
               <p>- Ma dev'essere così!</p>
               <p>- Dev'essere cosí? Dev'essere cosí?</p>
               <p>E di faccia a questa inesorabilità, contro cui non poteva piú nulla, rimaneva
                  prostrata, avvilita.</p>
               <p>- Doveva dunque lasciarsi soffocare dal melmoso putridume, dove affondava come piú
                  dibattevasi per uscirne?</p>
               <p>- Ma dev'esser così!</p>
               <p>- Era vero: doveva esser cosí!</p>
               <pb n="133"/>
               <p>Però il terribile momento veniva rimesso da un giorno all'altro:</p>
               <p>- Domani!... Dopo domani!</p>
               <p>Prolungava la sua agonia...</p>
               <p>- Almeno questa raffinatezza di crudeltà contro sé stessa la lasciava libera
                  qualche giorno di piú... Poi... chi sa? Chi sa?...</p>
            </div>
            <div type="chapter" xml:id="IT0020020009" n="2.9">
               <head>IX</head>
               <p>Il cavalier Mochi s'era incontrato col Savani, mentre questi montava in carrozza
                  davanti il portone della Banca nazionale.</p>
               <p>- A che siamo?</p>
               <p>- Con l'acqua fino al collo. Ma neppure questa volta annegheremo.</p>
               <p>Tre giorni dopo, quando la crisi scoppiò, egli non era piú cosí sicuro.</p>
               <p>La gente accorreva in folla a la Banca agricola assai prima dell'apertura degli
                  sportelli: facce pallide, occhi rossi dal pianto, bocche urlanti bestemmie e
                  minacce, braccia che agitavano rabbiosamente cambiali e libretti di deposito: un
                  po' di carta imbrattata!</p>
               <p>Andavano attorno le voci più strane:</p>
               <p>- Il Savani era scappato! - La cassa e il cassiere non si trovavano piú! - Il
                  Savani era arrestato! - Gli arrestati eran parecchi!</p>
               <p>E se ne dicevano i nomi.</p>
               <p>Si vedeva bene che, con le promesse di grossi guadagni, la Banca aveva fatto delle
                  retate in tutte le classi sociali. Qua e là, dei fattori - col loro costume
                  campagnolo che dava negli occhi - volgevano <pb n="134"/>attorno certi visi
                  scuriti, ancora increduli, e domandavano informazioni, o guardavano fisso quelle
                  finestre rimaste sinistramente chiuse e quel portone che opponeva alla loro
                  impazienza la sua dura faccia di legno.</p>
               <p>- Una manata di ladri!</p>
               <p>- Bisognerebbe impiccarli ai fanali, per dare un esempio!</p>
               <p>- Signori, un po' di largo!</p>
               <p>Il delegato di pubblica sicurezza stentava a farsi strada, seguito da una ventina
                  di questurini.</p>
               <p>- Bella giustizia! Proteggono gli assassini della povera gente!</p>
               <p>Ai colpi del martello di bronzo che picchiava al portone, prorompeva una salva di
                  fischi e di urli.</p>
               <p>- Sí, sí, picchiate pure! Son scappati!</p>
               <p>- Abbasso i ladri!... Vogliamo il sangue nostro!</p>
               <p>- Signori, un po' di calma!</p>
               <p>Il delegato gesticolava, si sgolava, mentre le guardie, un po' con le buone un po'
                  con gli spintoni, facevano indietreggiare la gente.</p>
               <p>- Calma, calma, signori!</p>
               <p>E tentava di persuaderli che forse si allarmavano a torto:</p>
               <p>- La cassa verrà aperta all'ora solita. Non dubitate... Fate coda, a due, a tre,
                  gli uni dietro gli altri. Vorreste rovesciarvi dentro tutti ad una volta? Calma,
                  signori!</p>
               <p>Al secondo piano, nel salotto della Marulli, era un andare e venire di amici che
                  entravano pel cancello del giardino, dalla parte di dietro.</p>
               <p>Il Porati, bianco come un cencio lavato, col pancione che scoppiava fuor della
                  poltrona, si asciugava continuamente il sudore e guardava attorno come un
                  ebete:</p>
               <pb n="135"/>
               <p>- Ah, questa volta finiva male!... Se il Savani avesse dato retta a lui! Aveva
                  voluto fare di sua testa!</p>
               <p>Anche la signora Teresa si mostrava abbattuta.</p>
               <p>- Sfido io! - disse Ratti al Villa in un orecchio. - La Banca era una bella
                  poppa!</p>
               <p>L'ingegnere scoppiò a ridere: l'idea della poppa gli parve buffa. Molti si
                  voltarono a guardarlo.</p>
               <p>- Che c'era da ridere in quel frangente? Quel Villa era un cretino! Che ne capiva
                  del credito e degli affari che andavano giú a rotta di collo?</p>
               <p>- Vi confondete? L'importante è che la Banca paga, da tre ore. Duri un'altra
                  oretta, e sarà salva.</p>
               <p>- Pare lo facciano apposta! La maggior parte dei libretti di depositi presentati
                  alla riscossione sono con cifre grosse.</p>
               <p>- Meglio. Infatti, vedendo che si continua a pagare, l'effervescenza è
                  scemata.</p>
               <p>Entrò il giovane Porati, che andò difilato da suo padre e cominciò a parlargli
                  sotto voce. Il signor Ottavio scrollava la testa, passandosi il fazzoletto sulle
                  labbra asciutte, rianimandosi un pochino. E quando Ernesto ebbe finito, tutti lo
                  circondarono fra una tempesta di domande.</p>
               <p>- Le cose andavano bene. Quel povero diavolo del cassiere si batteva come un eroe,
                  freddo, imperterrito, tirando le operazioni in lungo, più che poteva, con gli
                  occhi all'orologio. La Banca nazionale aveva mandato dei soccorsi. Giú c'era un
                  contabile di essa e il Gerace in conferenza col commendatore. S'aspettava il
                  direttore della Banca popolare. Bella questa solidarietà dei diversi istituti di
                  credito!</p>
               <p>Marietta trasse in disparte la signora Marulli per avvisarla che il signor
                  commendatore l'attendeva nel salotto della signora contessa.</p>
               <pb n="136"/>
               <p>- Vengo subito.</p>
               <p>Ma continuò altri cinque minuti a ragionare col cavalier Mochi e con due azionisti
                  della Banca, per non insospettir questi; poi uscí.</p>
               <p>Giacinta, in piedi, appoggiata alla spalliera di una seggiola, seguiva con lo
                  sguardo il commendatore che andava su e giú pel salotto, tirandosi nervosamente le
                  fedine grigie, lanciando delle torve occhiate di traverso.</p>
               <p>- Pover'uomo! Le faceva compassione. Senza la compra della palazzina... Ma già,
                  forse, avrebbe fatto una grossa corbelleria.</p>
               <p>All'arrivo della mamma, Giacinta si accostò alla finestra dove il conte Giulio
                  stava a guardare la folla, dietro la persiana, divertendosi come un ragazzo.</p>
               <p>- Teresa, - disse Savani concitato, andandole incontro e prendendola familiarmente
                  per una mano; - Teresa, quelle trenta mila lire? Ricorro a voi proprio
                  all'ultimo.</p>
               <p>- Quali? - rispose la Marulli.</p>
               <p>Savani capí il vero significato di quell'accento di sorpresa, e disse subito:</p>
               <p>- Oh, non le perderete!... Uno, due giorni soltanto... Ve lo giuro.</p>
               <p>- Ma, ecco...</p>
               <p>- Non le perderete! Manca un quarto d'ora alla chiusura. Venticinque, trenta mila
                  lire possono salvar la banca da un disastro. Abbiamo fatto miracoli. Ho buttato
                  tutto il mio nell'abisso; lo ripescherò piú tardi. Se oggi si chiudesse la cassa
                  senza arrestare i pagamenti... Teresa, quelle trenta mila lire! Ve ne prego!</p>
               <p>- Non le ho piú, da tre giorni.</p>
               <p>- Non le avete piú?</p>
               <pb n="137"/>
               <p>Il commendatore la guardò fisso, incredulo. Ma quella alzò fieramente la testa,
                  mostrandosi offesa dal sospetto:</p>
               <p>- Domandatene al Porati. Ho fatto un'operazione con lui. Volevo anzi consultarvi.
                  Ma in questi giorni siete stato così occupato!...</p>
               <p>Savani sentì mancarsi il terreno sotto i piedi.</p>
               <p>- Non le avreste perdute! - mormorò, lasciandosi cadere sopra una poltrona.</p>
               <p>La signora Teresa si guardava le punte delle dita, impassibile:</p>
               <p>- Ha buttato il suo nell'abisso? - pensava. - Una ragione di piú per non buttarvi
                  anche il mio.</p>
               <p>- E cosí? - domandò Savani, affannosamente, al Gerace comparso sull'uscio.</p>
               <p>- Si è chiuso pagando.</p>
               <p>Il commendatore, levatosi in piedi, diè una occhiata di rimprovero alla Marulli, e
                  uscí come un lampo dal salotto.</p>
               <p>- Il pericolo è dunque scongiurato? - domandò la signora Teresa.</p>
               <p>- Tutt'altro - rispose Andrea. - Domani è domenica. Un giorno, in questi casi, è
                  un enorme guadagno. Ma, che amministrazione! Un vero caos. Temo che il marcio sia
                  troppo.</p>
               <p>- Ah! - ella esclamò dandosi ragione.</p>
               <p>Giacinta e Andrea s'erano scambiata una stretta di mano.</p>
               <p>- Ha chiesto del denaro anche a te? - domandò la Marulli alla figlia.</p>
               <p>- Povero commendatore! Mi fa pietà. Se non avessi comprata la palazzina...</p>
               <p>- Ma è il fallimento! - le diè sulla voce la madre.</p>
               <p>Entrava dalla finestra il confuso rumore della folla che cominciava a
                  disperdersi.</p>
               <pb n="138"/>
               <p>- Verrai domani? - disse Andrea, appena la signora Teresa fu andata via.</p>
               <p>- Sí.</p>
               <p>- C'è qualcosa per aria.</p>
               <p>- Che mai?</p>
               <p>- Oh! finora, dei sospetti soltanto.</p>
               <p>- Sospettino pure!</p>
               <p>- Ti fidi troppo.</p>
               <p>- Eh, via!</p>
               <p>Giacinta sorrideva. Quelle paure di Andrea solleticavano, eccitavano il suo
                  orgoglio di donna.</p>
               <p>- Bravo! Benone! - esclamò il conte all'improvviso.</p>
               <p>I due amanti trasalirono. Egli applaudiva una guardia di questura che dava, a
                  diritta e a manca, scappellotti ai ragazzi.</p>
               <p>- Oh! tu? - disse, scorgendo Andrea. - Che congiurate costí? Vorreste spartirvi i
                  milioni della Banca... fallita?</p>
               <p>E rideva.</p>
            </div>
            <div type="chapter" xml:id="IT0020020010" n="2.10">
               <head>X</head>
               <p>Andrea Gerace camminava con lesti passi, sotto i rami degli alberi che
                  ombreggiavano la viottola deserta. Quel cielo limpidissimo, filettato di nuvolette
                  bianche, diafane, dagli orli color rosa; quel verde novello delle fronde che
                  tremolava, a ogni alito d'aria, come preso da fremiti d'amore nell'onda d'oro che
                  il sole vespertino spandeva dall'alto, pareva lo spronassero allegramente,
                  quantunque egli fosse preoccupato.</p>
               <pb n="139"/>
               <p>In un momento di stupido abbandono - sí, sí, stupidissimo! - s'era lasciato
                  sfuggire una mezza confidenza - neppure - delle parole vaghe, degli accenni
                  lontani... Basta! Gessi, capito assai di piú ch'egli non avesse voluto, forse
                  aveva parlato. Altrimenti come spiegarsi i maliziosi mirallegro del Ratti ogni
                  volta che lo incontrava, da una settimana in qua? Meritava degli schiaffi
                  quell'imbecille!</p>
               <p>- Ma perché prendersela con gli altri? L'imbecille era stato lui che non aveva
                  saputo frenarsi! Scoppiava col suo segreto in corpo?...</p>
               <p>E per sfogarsi contro di qualcuno, sbatteva rabbiosamente la mazzettina sui
                  cespugli e i rami degli alberi spenzolanti dai muriccioli.</p>
               <p>- Bisognava raddoppiar le cautele, per sviare i curiosi. Quel posticino fuori le
                  mura parevagli al sicuro d'ogni sorpresa. Giacinta arrivava da una parte, lui
                  dall'altra e quei due vecchietti, marito e moglie, erano interessati a non
                  tradirli... Però, però... non convien fidarsi. Diraderemo gli appuntamenti...</p>
               <p>Si era messo a sedere sulla spalletta del ponticello, fumando, lasciandosi
                  invadere dalla pace silenziosa della campagna, con gli occhi fissi alla viottolina
                  di faccia. Credeva di aver anticipato di mezz'ora. E zufolava, dondolando le
                  gambe, battendo i talloni, guardando qualche volta a sinistra, verso la città
                  mezzo arrampicata sulla collina, colle guglie dei campanili e le cupole, che si
                  intravedevano a traverso il folto fogliame, di là dai merli delle mura.</p>
               <p>Era già rassicurato. Quel solitario posticino cosí incastrato fra le collinette,
                  gli pareva proprio in capo al mondo.</p>
               <p>- Le cinque! Giacinta tardava... Come mai?</p>
               <pb n="140"/>
               <p>Si sentì colpire al cappello e alle spalle da due pallottole d'erba lanciate da
                  dietro alla siepe.</p>
               <p>- Ah!... Dovevo immaginarlo!</p>
               <p>E aperto il vecchio cancello di legno, si trovò faccia a faccia con Giacinta che
                  gentilmente lo garriva:</p>
               <p>- Non ha fretta il signore! Si riposa!</p>
               <p>A braccetto, s'inoltrarono lungo la siepe di cinta.</p>
               <p>- Siamo di già, ai sospetti, eh?</p>
               <p>Giacinta lo canzonava, leggermente, braveggiando contro quel pericolo che lo
                  impauriva.</p>
               <p>- Non scherzate! - rispose Andrea. - La cosa può diventare grave, gravissima.</p>
               <p>- In che maniera?</p>
               <p>- Non lo so. È una voce del cuore. Sono superstizioso; credo al cuore ad occhi
                  chiusi.</p>
               <p>- Intanto esso non ti ha ancora detto...!</p>
               <p>E fermatasi, lo guardava con le pupille scintillanti di gioia, un po' arrossita,
                  sorridendogli sotto il naso con una smorfietta bambinesca.</p>
               <p>I polli, razzolanti sul mucchio del concime, scapparono starnazzando, chiocciando,
                  tosto ch'essi volsero a destra, fra le due strisce di lino in fiore che parevano
                  due grandi pezze di velluto verde, con ricami d'argento, sciorinate sul prato.</p>
               <p>- Che avrebbe dovuto dirmi il cuore? - insisteva Andrea.</p>
               <p>- Nulla!... Nulla!... Com'è bello qui!</p>
               <p>Il lino ondeggiava al soffio del venticello che faceva stormire le fronde dei
                  gelsi intorno: i festoni di vite con le foglioline novelle, si dondolavano, da un
                  albero all'altro. In fondo, dietro la collinetta mezza nascosta fra gli ulivi, il
                  camino quadrangolare d'una fabbrica di mattoni, di cui si vedeva soltant<pb n="141"/>o il tetto annerito, mandava fuori leggere ondate di fumo che
                  disperdevansi subito.</p>
               <p>- Non mi vuoi bene quanto dovresti - riprese a dire Giacinta.</p>
               <p>- Perché?</p>
               <p>- Sera fa, perdesti al gioco... Non negarlo...</p>
               <p>- Un'inezia...</p>
               <p>- E, piuttosto che a me, hai ricorso al Merli per pagare il tuo debito...
                  Cattivo!</p>
               <p>- In questo tu non devi entrarci.</p>
               <p>- Voglio entrarci anzi! Esigo, sopra tutte, questa prova d'amore. Ma se l'ho
                  detto! Mi tratti da amante, ecco. Sei cattivo.</p>
               <p>- Non giocherò piú!</p>
               <p>- Benissimo! Per farmi dispetto!...</p>
               <p>Gli si staccò dal braccio, imbizzita, e si mise a camminare innanzi, sola. Andrea,
                  raggiuntala con un salto, la prese per la vita.</p>
               <p>- No, no... Lasciami!</p>
               <p>Si dibatteva stizzosamente, per svincolarsi, per evitare che egli la baciucchiasse
                  sulla nuca.</p>
               <p>- Lasciami!... Mi fai il solletico...</p>
               <p>- Non andare in collera, via!</p>
               <p>- Sta' fermo!... Sta' fermo!...</p>
               <p>Ma intanto gli si abbandonava sul petto, con la testa indietro broncia broncia,
                  vinta da un languore dolce:</p>
               <p>- Sai, Andrea? Quel mio sospetto... sai? Non mi stringere cosí: mi fai male! Io lo
                  credo già una certezza...</p>
               <p>- Oh!</p>
               <p>Voleva baciarla, ma ella era scappata. Andrea le corse dietro. Presi da matta
                  allegria, si inseguivano ridendo e battendo le mani, come due ragazzi. E la
                  vecchia contadina, che stava seduta sopra un corbello<pb n="142"/> rovesciato
                  davanti alla porta della casa rustica, aguzzava gli occhietti maliziosi verso quel
                  diavolino di signora che non si lasciava chiappare.</p>
            </div>
            <div type="chapter" xml:id="IT0020020011" n="2.11">
               <head>XI</head>
               <p>Gli sconcerti della gravidanza la costringevano a letto fino a tardi.</p>
               <p>Rannicchiata fra le coperte, nei momenti di tregua, Giacinta lasciavasi andare a
                  seconda delle deliziose fantasticherie provocate dal mistero vivente che le si
                  agitava nel seno.</p>
               <p>- Chi l'avrebbe immaginato! C'era dunque al mondo un'altra catena più forte
                  dell'amore! Quella piccola creatura, sangue del loro sangue, carne della loro
                  carne, li confondeva ora tutti e due, Andrea e lei, in un corpo e in un'anima
                  sola! Ora soltanto si possedevano intieri, per sempre!</p>
               <p>E restava come in orecchio in quella festa, in quella vera ebbrezza che le montava
                  al cervello dalla profondità del seno in gestazione: un dilatarsi, un elevarsi del
                  corpo, voluttuosamente, tra il fluttuar dello sconcerto prorompente di tratto in
                  tratto.</p>
               <p>Passava la mattina mutando posto da una poltrona all'altra, con una grande
                  stanchezza nelle ossa, senza voglia di far nulla, sopraffatta dagli intimi sbalzi
                  che le raddoppiavano la pulsazione e le fiorivano i pomelli delle gote sotto il
                  bruno della pelle; rapita da quella voce soave d'amore che le cantava
                  internamente, quasi voce infantile del suo Andrea, ch'ella ascoltava con serene
                  compiacenze di amante riamata, miste ad anticipate tenerezze di madre.</p>
               <pb n="143"/>
               <p>Tutto il passato crollava, sprofondandosi in quel nuovo immenso abisso di
                  dolcezza. Il suo stato non la irritava piú con le brevi ma acute trafitture di
                  tutti i momenti, ch'ella spesso non distingueva se di sdegno o di rimorso. Si
                  sentiva giustificata, si sentiva assolta. Di tutto il fuoco dei suoi odii rimaneva
                  appena un pugno di cenere. A che curarsi del mondo! Aveva un mondo a parte, tutto
                  suo; e vi si assorbiva.</p>
               <p>Neppur suo marito le repugnava allo stesso modo di prima.</p>
               <p>La sera, dopo cena, quando veniva ad accompagnarla fino all'uscio della camera -
                  Giacinta e il dottor Balbi avevano voluto cosí - ella si lasciava baciare,
                  indifferentemente, come da un fratello. Una volta gli aveva anche reso il bacio,
                  presa da compassione nel vederlo cosí arrendevole, ubbidiente come un animale
                  domestico, con tutte quelle sue insulsaggini di mezzo grullo. E il povero conte,
                  dalla allegrezza, s'era messo a batter le mani:</p>
               <p>- Lasciami aiutarti a spogliare!</p>
               <p>Glielo chiese in grazie quella sera, e Giacinta non ebbe il coraggio di dirgli di
                  no.</p>
               <p>Marietta dovette starsene da canto.</p>
               <p>Con le mani nelle tasche del grembiule bianco, battendo nervosamente un piede, si
                  mordeva le labbra, per non ridere del padrone che stentava a cavar una buccola
                  alla signora!</p>
               <p/>
            </div>
            <div type="chapter" xml:id="IT0020020012" n="2.12">
               <head>XII</head>
               <p>La signora Ernesta Villa era andata dalla Marulli a un'ora insolita, verso le
                  undici di mattina:</p>
               <p>- Devo parlarti a quattr'occhi.</p>
               <pb n="144"/>
               <p>La signora Teresa credette si trattasse d'uno dei soliti favori ch'ella faceva
                  qualche volta, su pegni, alle amiche piú fidate - prima in nome del commendatore,
                  ed ora, dopo che il commendatore, per evitare un processo, era scappato in
                  America, in nome di una persona che voleva rimanere sconosciuta. Vedendola perder
                  in chiacchiere inutili, ella s'era messa a ridere:</p>
               <p>- È una cosa cosí grave che non ti riesce di spiegarti?</p>
               <p>- Oh, gravissima!</p>
               <p>- Insomma?... Piú di un migliaio di lire?</p>
               <p>La signora Villa rise, alla sua volta; ma si ricompose subito:</p>
               <p>- No; si tratta di ben altro!... D'una cosa delicata, d'un dovere d'amicizia. Ci
                  ho pensato un'intiera settimana, senza sapermi risolvere. Non mi riesce neppur ora
                  di trovare la via!</p>
               <p>La Marulli stava muta:</p>
               <p>- Quelle moine di gattina la mettevano in sospetto. Dove andavano a parare?</p>
               <p>E la signora Villa riprendeva:</p>
               <p>- Una cosa, certamente, da non credersi; un'infamità, non c'è dubbio! Lo abbiamo
                  detto la sera scorsa colla Giulia Maiocchi, in teatro. Ma che importa? L'amicizia
                  ha i suoi doveri; non voglio mancarvi. Però non è facile.</p>
               <p>- La signora Maiocchi - annunciò la cameriera.</p>
               <p>- Oh, giusto lei!</p>
               <p>La Maiocchi entrava frettolosamente, facendo frusciare pel salottino l'abito di
                  seta e le sottane inamidate:</p>
               <p>- Mi fermo due soli minuti; non voglio nemmeno sedermi... Dimmi, Teresa: quel
                  fisciú lo comprasti <pb n="145"/>dal Gola? Il Negri ne ha dei magnifici, arrivati
                  di fresco da Parigi, ma cosí salati!... E la contessa?</p>
               <p>- Grazie, sta bene - rispose la Marulli.</p>
               <p>- O siedi, un momentino!...</p>
               <p>E la signora Villa la forzava, afferrandola pel braccio:</p>
               <p>- ...Capiti a proposito</p>
               <p>- Parlavate di me?</p>
               <p>- Sono d'intesa - pensò la Marulli, vedendole cosí facilmente dimenticare la sua
                  fretta.</p>
               <p>- Dicevo, come tu sai... - incominciò la signora Villa.</p>
               <p>- Ah!... - fece la Maiocchi, con aria compunta - Un'infamia!</p>
               <p>- Un'infamia! Bel modo, eh? Di ricambiare le cortesie ricevute! Ma io l'ho sempre
                  detto: quel Gerace non mi va!</p>
               <p>- Si tratta di Gerace? - domandò la signora Teresa, un po' intrigata.</p>
               <p>- E... della contessa.</p>
               <p>La Villa aveva rapidamente soffiato quel titolo nell'orecchio; e tentennando il
                  capo, con le labbra strette, la fissava in viso.</p>
               <p>- Una vanteria di lui - soggiunse la Maiocchi. - Gentaccia quei napolitani!
                  Gentaccia senza scrupoli, sballoni di prima forza. Non gli ho potuti mai
                  soffrire.</p>
               <p>La Marulli taceva continuando a sorridere e a guardare ora l'una ora l'altra.</p>
               <p>- Non ci credi? - disse la signora Villa.</p>
               <p>- Oh, non si parla d'altro, mia cara!</p>
               <p>La Maiocchi alzava le pupille al soffitto, era invasata d'orrore.</p>
               <p>- Sí, sí, credo tutto; crederei anche peggio - rispondeva la signora Marulli
                  tranquillamente. - <pb n="146"/>Vi ringrazio, vi sono gratissima; una cosí
                  affettuosa premura di amiche mi resterà eternamente scolpita nel cuore... Ma che
                  volete che faccia? Non si tappa la bocca ai maldicenti.</p>
               <p>- Capisco - diceva la Maiocchi. - Però scusa, la contessa...</p>
               <p>- No, il seccatore è lui - la interruppe la signora Villa. - Le sta sempre tra'
                  piedi! Vuoi che lo mandi via? Siamo giuste!</p>
               <p>- Capisco - riprese la Maiocchi. - Però la reputazione d'una signora non va
                  sacrificata a uno sciocco... Non si parla d'altro, ti ripeto!</p>
               <p>La signora Marulli si mordeva le labbra. Tanta carità nel prossimo la
                  indispettiva. Quel titolo di contessa, sbattutole in viso cosí affettatamente,
                  era, si capiva, una vendetta di pettegole...</p>
               <p>- Proprio? Non si parla d'altro? Ma come impedirlo? Suggeritemi. Secondo me,
                  bisogna lasciar gracchiare chi vuole. È il mio sistema, e me ne sono trovata
                  sempre bene. Col prendersela, che s'ottiene? I calunniatori rincarano la dose, per
                  fare piú effetto... Un bel risultato! Obbligatissima!... Non voglio
                  scomodarmi.</p>
               <p>- Forse hai ragione! - disse la signora Villa, piccata.</p>
               <p>- Da' retta a un'amica - soggiunse la Maiocchi. - Bada un po' a quel
                  pulcinella!</p>
               <p>- Sai che mi stupisce? Io credevo invece che volessi fartene un genero.</p>
               <p>- Di quello lí? Oh! Piuttosto lascierei intisichire mia figlia.</p>
               <p>Le due amiche uscirono di casa Marulli mogie mogie, invelenite.</p>
               <p>- Stupide! - conchiuse la signora Villa. - Dovevamo<pb n="147"/> figurarcelo: la
                  mamma regge il sacco alla figliuola. Se la veggano loro!...</p>
               <p>La signora Marulli era rimasta scossa:</p>
               <p>- Possibile? Sua figlia stava dunque per ammattire? Compromettersi, e per chi? Per
                  un impiegatucolo, che viveva ristrettamente con quei pochini dello stipendio! Per
                  un coso che pretendeva farsi credere di nobile famiglia decaduta e non si sapeva
                  neppure chi fosse!... Era proprio ammattita!... Possibile? Possibile?... Non ci
                  mancava altro che questa!... E lei che già sognava la vita tranquilla di chi è
                  arrivato alla meta e vuol godersi il riposo!</p>
               <p>Si era fermata a un tavolinetto tutto ingombro di gingilli, e ne prendeva ora uno
                  ora un altro in mano, e li riponeva, li cambiava di posto, con gli occhi
                  aggrottati, mordendosi al suo solito le labbra, intanto che riandava certi
                  particolari, confrontandoli, compiendoli con parole e frasi dimezzate, afferrate a
                  volo, che non avevano avuto fino allora nessun senso per lei...</p>
               <p>- Ah!... È vero!</p>
               <p>E la figurina di porcellana, ch'ella teneva fra due dita, volò a spezzarsi il
                  collo contro il muro.</p>
               <p>- Era vero!... E quando? Quando lei, dopo la fuga del Savani, metteva una pietra
                  sul suo passato! Quando già stava per cominciare una vita nuova di considerazione,
                  di rispetto, d'influenza!... Il mondo dimentica cosí facilmente, scorgendoci in
                  alto!... Ma voglio vederla!... L'han da fare con me!</p>
               <p>E la sera stessa rimase da sola a sola colla Giacinta:</p>
               <p>- Quel Gerace ti è sempre alle costole - disse.</p>
               <p>- È un buon giovane...</p>
               <p>- Buonissimo! Ma pare che la gente non la intenda cosí...</p>
               <pb n="148"/>
               <p>Giacinta alzò la testa:</p>
               <p>- Come la intende?</p>
               <p>- Con una persona che non si sa precisamente chi sia, bisogna condursi con
                  maggiori cautele, essere meno... gentile, tenerla un po' in distanza...</p>
               <p>- Lo tratto come gli altri.</p>
               <p>- Pare di no. Già te lo affibbiano... per amante.</p>
               <p>- Che sciocchezza!</p>
               <p>La signora Teresa abbassò gli occhi e non aggiunse piú nulla.</p>
            </div>
            <div type="chapter" xml:id="IT0020020013" n="2.13">
               <head>XIII</head>
               <p>- Un mostricino! - dicevano le persone dell'arte, parlando di quella
                  palazzina.</p>
               <p>Ma la facciata d'essa sorrideva all'occhio senza pretese, quantunque sovraccarica
                  di ornati.</p>
               <p>Al sito di calce fresca, di colla d'amido, di vernice che c'era dappertutto, la
                  signora Marulli arricciava il naso. In parecchie stanze mancava la tappezzeria;
                  Giacinta voleva addobbarsele a proprio gusto; e la signora Teresa ripeteva i suoi
                  consigli, dava pratici suggerimenti, indicando il pittore, un romano, per gli
                  ornati del salone...</p>
               <p>- Se vuoi qualcosa di artistico. Non vedi che meschinità questi soffitti?</p>
               <p>Invece, il conte e il signor Paolo trovavano tutto perfetto.</p>
               <p>- Bellissima la vernice degli usci!</p>
               <p>- E quegli uccellini lassú? Son lí lí per volare.</p>
               <p>- E quelle frutta? Cospetto! Vien l'acquolina alla bocca</p>
               <pb n="149"/>
               <p>- Che! Quegli ornati non sono in rilievo? Ma, per accorgersene, bisogna
                  toccarli!</p>
               <p>Il conte sfogava la sua soddisfazione:</p>
               <p>- Quelle stanze?... Delle scatoline da confetti! Come vi si dee stare calduccini
                  l'inverno! E che bel fresco d'estate, con tanti riscontri di usci e finestre!</p>
               <p>- Vi paion stanze queste qui?</p>
               <p>La signora Marulli non poteva patire la moderna gretteria dello spazio.</p>
               <p>- Ecco: rizzandosi sulla punta dei piedi, si tocca quasi la volta!</p>
               <p>- O che? Preferite gli stanzoni antichi, un tempio! dagli usci immensi, dalle
                  finestre immense, che rimangon sempre mezzi al buio? Li conosco, pur troppo! Nel
                  palazzo di famiglia, - il babbo fece bene a venderlo, - eran tutti cosí. Quando
                  ero bambino se dovevo traversarli da solo, morivo dalla paura. In camera di mia
                  madre, con la tappezzeria di cuoio di Cordova impresso a cuoricini dorati, con
                  vecchi quadri alle pareti, con i mobili d'ebano, intarsiati di madreperla, e il
                  letto di legno intagliato che pareva un catafalco sotto le cortine di raso
                  giallo... in camera di mia madre, mi pareva di trovarmi in un luogo incantato; non
                  vedevo distintamente neanche il viso di lei. Oh, non me ne parlate! Grazie
                  tante!</p>
               <p>- Sí, per certe comodità, non voglio contraddirvi, c'è un progresso. Ma non è da
                  far confronti. Questa qui la chiamiamo una palazzina? Un alveare dovrebbero
                  dire!</p>
               <p>E portavano attorno, per le stanze vuote, la interminabile discussione.</p>
               <p>Giacinta taceva.</p>
               <p>Finalmente!... Finalmente aveva un cantuccio suo proprio!</p>
               <pb n="150"/>
               <p>E non sapeva frenarsi di far suonare sul pavimento i suoi piccoli tacchi, come per
                  mettersi subito in diretta relazione con quel nido grazioso ed allegro, ch'ella
                  avrebbe ideato tal quale se avesse dovuto farlo costruire di pianta.</p>
               <p>- Tolti due o tre palazzi antichi e qualcuno dei moderni, la sua modesta palazzina
                  era quella che faceva piú figura nella città, dava nell'occhio. Che vita intima e
                  tranquilla voleva passare, col suo bimbo, lí dentro!... Era un bimbo, senza
                  dubbio; doveva essere un bimbo... Se lo vedeva dinanzi!</p>
               <p>E canterellava, felice di quel rimuginio di delizie future; e, di tanto in tanto,
                  s'affacciava a una finestra o al terrazzino di centro:</p>
               <p>- E Andrea che non viene piú! È già trascorsa un'ora dall'ora fissata! Che se ne
                  sia dimenticato? Non gliela perdonerei.</p>
               <p>L'accolse un po' imbroncita quand'egli, da lí a pochi minuti, arrivò; e lasciò che
                  il conte lo prendesse per una mano e lo menasse attorno, col sussiego compiacente
                  di padrone di casa.</p>
               <p>- Bello, è vero?... Magnifico! Che ne dite? Queste stanze non vi sembrano
                  scatoline da confetti? Le preferisco agli stanzoni antichi dagli usci immensi,
                  dalle finestre immense, che rimangono sempre mezzi al buio... Ho ragione?...
                  No?... Non ho ragione?... Parlate...</p>
               <p>- Già! Già! - rispondeva Andrea, distratto.</p>
               <p>La signora Teresa aveva corrisposto appena con un cenno del capo al saluto di lui;
                  e s'era affacciata al terrazzino, diventata seria tutt'a un colpo.</p>
               <p>- Che significava? Evidentemente l'aveva con lui... Forse sapeva tutto, e gli
                  dichiarava la guerra!</p>
               <p>Per via, Andrea trovò modo di farne motto a <pb n="151"/>Giacinta, che gli rispose
                  con una scrollatina di spalle:</p>
               <p>- M'indispettisci! Non sei sicuro di me? Che t'importa degli altri?</p>
               <p>- Ma il contegno di tua madre...</p>
               <p>- Ubbie!</p>
               <p>Però due giorni dopo, quando Andrea le si presentò tutto convulso, con la lettera
                  della direzione generale che lo sbalzava a Siracusa:</p>
               <p>- C'è lo zampino della mamma! - ella esclamò.</p>
               <p>- Te lo dicevo?... Che disgrazia!... Bisogna partire!</p>
               <p>- Non andrai! - disse Giacinta.</p>
               <p>- E l'impiego?</p>
               <p>- Il mio non è anche tuo?... Non andrai! Manda la rinunzia, subito subito.</p>
               <p>Gli occhi le raggiavano di gioia, un fremito di soddisfazione l'agitava da capo a
                  piedi.</p>
               <p>E trascinatolo verso il tavolino, lo forzava a sedersi, gli metteva la penna fra
                  le dita:</p>
               <p>- Non m'ami dunque? Il mio non è anche tuo?</p>
               <p>- Giacinta, che mai facciamo? È irrimediabile... No!</p>
               <p>- Scrivi! - ella disse, supplicandolo smaniante.</p>
               <p>Andrea intinse la penna. Curvata su di lui, con le braccia sulla spalliera della
                  seggiola, Giacinta seguiva ansiosamente quella traccia nera di scritto che la
                  penna si lasciava dietro.</p>
            </div>
            <div type="chapter" xml:id="IT0020020014" n="2.14">
               <head>XIV</head>
               <p>- Non può essere! - rispose la Marulli, passato il primo stordimento.</p>
               <pb n="152"/>
               <p>- Eccola - disse Mochi, cavando da una tasca del soprabito la lettera
                  d'Andrea.</p>
               <p>E mentr'ella leggeva e rileggeva quel foglio che le tremava fra le mani, il
                  cavaliere, a testa bassa, contornava con la punta della sua mazzettina un
                  rosolaccio del tappeto.</p>
               <p>- Che intende di fare? - domandò la signora Teresa, pallida dal dispetto,
                  brancicando la lettera.</p>
               <p>- Oh, bella! Vivere alle spalle di Giacinta, si capisce.</p>
               <p>- È un vile!... Ed essa lo stima ancora?</p>
               <p>- Voi altre donne! Siete capaci di tutto - esclamò il cavaliere. - In fin dei
                  conti, non la biasimo, precisamente; non voglio fare il moralista. Sono, anzi, di
                  manica larga; e se debbo dirlo, una bella signora che non abbia un amante mi pare
                  una stupida...</p>
               <p>La Marulli sentì morirsi sulle labbra una parola di protesta.</p>
               <p>- Però, in questo caso, la questione muta aspetto. Sarà un gran chiacchiericcio. I
                  vostri nemici (ne avete parecchi non bisogna dissimularvelo) rideranno troppo,
                  usciranno dalla pelle. Diavolo! Mancava bei giovani? Qui c'entra di mezzo il
                  puntiglio di campanile. Una città è una persona; ha il suo amor proprio anche
                  essa. Questa preferenza per un forestiero...</p>
               <p>- Che debbo fare? - domandò la Marulli, risoluta.</p>
               <p>- Indurre Gerace a ritirar la rinunzia. Ma temo - conchiuse il Mochi, con una
                  specie di cantilena - temo che senza la Giacinta non ne faremo nulla!</p>
               <p>Giacinta trovavasi nel suo salottino, abbandonata sulla poltrona, in uno di quei
                  deliziosi abbattimenti che le montavano all'improvviso dalle viscere agitate.<pb n="153"/> Vedendo entrare sua madre come un colpo di vento, lasciò cascare il
                  libro di mano; e il braccio le spenzolava fino a terra, mollemente.</p>
               <p>- Ma, dunque, hai perduto la testa?</p>
               <p>La signora Teresa le si era piantata dinanzi, con le braccia in croce, ancora
                  pallida dalla rabbia. Giacinta la guardava, sollevandosi a poco a poco sulla vita,
                  già indovinando: ma rispose:</p>
               <p>- Perché?</p>
               <p>- Me lo dimandi?... Gerace ha rinunziato al suo impiego...</p>
               <p>E il tono della voce lasciava capire: e siete stati d'accordo!</p>
               <p>- Fa quel che gli pare e piace.</p>
               <p>- È un miserabile, se si rassegna... a lasciarsi mantenere da te!</p>
               <p>La signora Marulli alzava la voce, minacciava con la mano.</p>
               <p>- Mentono! - disse Giacinta.</p>
               <p>Aveva bisogno di negare, per contenersi, per farsi forza. Sugli occhi le passavano
                  larghe ondate di nebbia; alla gola aveva un nodo. E si contorceva sulla poltrona,
                  si mordeva a sangue le labbra per impedire che la piena di terribili rimproveri,
                  gonfiatasi a un tratto nel suo cuore, non irrompesse, insultando.</p>
               <p>- Mentono? - replicava la signora Teresa con feroce ironia. - Mentono?... Tanto
                  meglio. Conviene smentirli.</p>
               <p>- Certe calunnie non le raccatto. Egli, forse le ignora.</p>
               <p>- Sarà bene che tu l'avverta.</p>
               <p>- No. Varrebbe come dirgli: allontanatevi di casa mia. Non voglio abbassarmi fino
                  a questo; farei troppo piacere a taluni. E una smentita che non <pb n="154"/>fosse
                  spontanea non avrebbe, in questa circostanza, nessun valore per me.</p>
               <p>La signora Teresa era ammutolita: - Come? Non rispondeva altro? Alzava le
                  spalle?</p>
               <p>- E se colui - riprese a dire, tornando ad alterarsi - insiste nella sua
                  rinunzia!... Oh, insisterà!... Insisterà! Poiché tu lo mantieni!</p>
               <p>Glielo buttava in faccia con tutto il disprezzo della sua collera, come una
                  lordura, mentre sua figlia, a mani giunte, cogli occhi desolati, balbettando, la
                  supplicava di tacere.</p>
               <p>- Poiché tu lo mantieni - ella replicava, calcando la voce.</p>
               <p>- Dovrei, forse... farmi mantenere da lui?</p>
               <p>- Oh!...</p>
               <p>La signora Teresa s'era sentita colpire al petto, a bruciapelo; e barcollò,
                  brancolando per trovare una seggiola.</p>
               <p>- Mamma! Mamma!</p>
               <p>Giacinta, che s'era slanciata a sorreggerla, l'aiutava a sedersi. Avrebbe voluto
                  mozzarsi la lingua, avrebbe voluto scancellare perfino dall'aria l'insulto
                  sfuggitele di bocca:</p>
               <p>- Mamma! Mamma!</p>
               <p>Ma la signora Teresa, respingendola, si voltava dall'altra parte per evitarne gli
                  sguardi. Non poteva parlare; era la prima volta che si sentiva addirittura vinta,
                  calpestata; e le pareva di morire.</p>
               <p>- Mamma, mamma, perdona! - singhiozzava Giacinta, inginocchiata ai suoi piedi.</p>
               <p>- Un sorso d'acqua! - disse la signora Teresa.</p>
               <p>E mentre quella correva di là, per servirla con le proprie mani ed evitare le
                  indiscrezioni delle persone di servizio, ella s'andava tastando la testa, come se
                     <pb n="155"/>vi sentisse il dolore di un colpo di mazza piombatovi su.</p>
               <p>Giacinta le accostò, trepidamente, il bicchiere alle labbra; poi, intinta
                  nell'acqua la punta d'un fazzoletto, le bagnava la fronte e le tempie. Sua madre
                  la lasciava fare, ad occhi chiusi, concentrata, rimproverandola soltanto con
                  lunghi tentennamenti di testa.</p>
               <p>- No! Sta' zitta! - le ripeteva Giacinta. - Ne riparleremo. Non devi pensarci...
                  Perdona!</p>
               <p>- È finita! - rispondeva la signora Teresa svincolandosi dalle mani che tentavano
                  di trattenerla ancora. - Questo è un colpo che mi uccide! Lo sento qui, nel cuore!
                  Fa', fa' pure a tuo modo! - aggiungeva quasi calma, ma piena di durezza. - Non
                  posso impedirtelo...È già un pezzo che non mi dài retta. Te n'avvedrai appresso,
                  povera illusa, tu che ti fidi dell'amore d'uomo come quello! Oh, fa' pure!... Non
                  ti dirò una sola parola: aspetterò. Quando avrai finito di trascinare nel fango il
                  tuo nome, il tuo onore, la tua fortuna, per metterli sotto i piedi di quel
                  miserabile... sí, miserabile! Vedi? lo dico senza sdegno...</p>
               <p>- Zitta, mamma! ... Zitta!</p>
               <p>- Quando i nostri nemici, t'avran vista arrivare dove neppure il loro odio avrebbe
                  creduto possibile che tu arrivassi; quando la passione, che ora ti accieca... Ma
                  allora... allora, forse, non sarò piú qui, per poterti rinfacciare; sarò morta!...
                  Non vorrà dire; te lo rinfaccerai da te stessa: La mamma aveva ragione!... E tutte
                  queste parole, che ora disprezzi... e non han servito che a farmi insultare,
                  tutte, sillaba per sillaba, ti verranno in viso... Vedrai!</p>
               <p>Giacinta stette un momento ad ascoltarla a capo chino, atterrita alla voce lenta e
                  cupa che pareva <pb n="156"/>gittasse un infame maleficio sull'avvenire di lei,
                  con quelle esclamazioni ripetute come rintocchi d'una campana d'agonia; poi
                  scattò, con tutte le forze del suo sangue, delle sue fibbre, dei suoi nervi...</p>
               <p>- L'amo!... intendi? L'amo!... Che m'importa di voialtri?... Resterà!</p>
            </div>
            <div type="chapter" xml:id="IT0020020015" n="2.15">
               <head>XV</head>
               <p>Giacinta era stata parecchi giorni in grave pericolo d'abortire; e Andrea non
                  aveva potuto ricevere, direttamente, nessuna notizia di lei. Come presentarsi in
                  casa Marulli dopo quel bigliettino che gli diceva: "Astienti di venire fino a mio
                  nuovo avviso. Non darti nessun pensiero dei maneggi di mia madre!".</p>
               <p>- Che cosa accadeva dunque? Che gli si tramava contro?</p>
               <p>Veramente, non s'era sentito mai tranquillo neppure prima. Appena dato quel passo
                  della rinunzia all'impiego, aveva cominciato a riflettere:</p>
               <p>- E se i bei castelli in aria di Giacinta crollassero? E se quel colpo di pazzia
                  di donna innamorata andasse a finire?... Non era impossibile; s'era visto tante
                  volte!... Che ne sarebbe di lui, rimasto cosí, in mezzo a una strada, senza
                  impiego, né nulla?</p>
               <p>Il bigliettino aggiungeva: "Lascia fare a me. Non t'ho mai voluto cosí bene come
                  in questi giorni di lotta". Ma di queste assicurazioni egli non si fidava molto,
                  benché le credesse sincere. E tornava a rimuginare tutte le gravi difficoltà della
                  vita che gli stavano sospese a un filo, minacciose sul capo; la <pb n="157"/>brutta prosa della realtà, che, spietatamente, da un momento all'altro, poteva
                  venir a soffocare la spensierata dolce poesia del loro amore. Rimuginava,
                  rinunziava; e quel romanzo del Montépin, parsogli pochi giorni addietro
                  interessantissimo, ora non riusciva nemmeno a distrarlo un momento.</p>
               <p>- Che stupidaggine! Che assurdità!</p>
               <p>E, buttato via il volume, accigliato, riprendeva a passeggiare, fumando, su e giù
                  per la stanza, vuotandosi il cervello.</p>
               <p>- Che gli si tramava dietro le spalle? Un pericolo conosciuto non gli avrebbe
                  fatto paura... Un duello? Oh, avrebbe servito quei signori in qualunque maniera,
                  con la sciabola, con la spada, con la pistola!... Ma quelle carogne non si
                  battevano... Ed eccolo lí, solo solo, contro una donna che non voleva badar a
                  nulla, se risoluta a colpire; in una piccola città, dove tutti, o quasi tutti,
                  erano amici e parenti!... Intanto, egli conchiudeva col rimanersene in casa, col
                  non farsi piú vedere al Caffè della Pantera e non avvicinare nessuno.</p>
               <p>Le buone notizie della salute di Giacinta lo spinsero fuori. Aspettò che fosse
                  sera, e scese le scale lentamente, esitando; poi, si mise a camminare in fretta,
                  tra la folla domenicale che invadeva il Corso un po' buio per le botteghe tutte
                  chiuse.</p>
               <p>I Porati, padre e figlio, erano sull'uscio del Caffè della Pantera, fermati a
                  discorrere, osservando la gente che passava; ma, tutt'a un tratto, si misero a
                  parlare accaloratamente, faccia a faccia come per evitare di salutarlo. Infatti
                  non risposero al saluto di lui.</p>
               <p>- Può essere un caso... Anche a me, qualche volta è accaduto di non scorgere un
                  amico che mi passava accanto...</p>
               <pb n="158"/>
               <p>Pure, l'idea che i Porati non avessero voluto salutarlo gli fece stringere i
                  denti.</p>
               <p>Il Caffè della Pantera rigurgitava.</p>
               <p>In fondo, attorno al tavolino, Andrea vide il Merli, il Ratti, il Gessi, il
                  capitano Ranzelli e due altri ufficiali, che discutevano animatamente e ridevano a
                  scoppi. Andando verso di essi, volgeva gli occhi da ogni parte, in cerca di un
                  posticino.</p>
               <p>- Né una seggiola, né uno sgabello!</p>
               <p>Due avventori s'erano già rassegnati a bere la loro birra in piedi, appoggiati
                  all'orlo del banco coperto di zinco, lucentissimo, dietro cui sedeva il padrone
                  colla papalina di velluto nero. Andrea tirò diritto fino al tavolino dei suoi
                  amici.</p>
               <p>- Buona sera.</p>
               <p>- Oh!... Buona sera.</p>
               <p>Intanto nessuno gli strinse la mano, nessuno mostrò l'intenzione di volergli far
                  posto; continuarono a ragionare e a ridere, come se egli non fosse stato lí. Anzi
                  il Merli, che gli voltava le spalle, non gli aveva neppure risposto buona sera.
                  Andrea si frenò a stento.</p>
               <p>- Quel merlo - lo chiamava spesso cosí - meritava un lattone, per imparare la
                  buona creanza...</p>
               <p>Ma girò i tacchi, coll'aria di chi si affretti a raggiungere una persona vista da
                  lontano. Una gran risata gli corse dietro, quasi provocazione.</p>
               <p>- No; è un effetto della mia immaginazione alterata - pensò, fremendo.</p>
               <p>E, acceso un sigaro, svoltò pel Corso Vittorio Emanuele, dove il passeggio
                  continuava con l'ordinaria folla serale che vuol godersi la domenica.</p>
               <p>Poco discosto dalla Banca nazionale, Andrea riconobbe l'ingegnere Villa, la sua
                  signora e le due Maiocchi; scendevano incontro a lui dal lato sinistro. <pb n="159"/>Gli erano apparsi improvvisamente sotto la viva luce d'un fanale; e i
                  cappellini bianchi delle Maiocchi, con nastri e fiori rossi, gli avevano fatto
                  l'impressione di un piccolo urto nelle pupille. La faccia violacea, e con la barba
                  nera, di quell'omaccione dell'ingegnere si vedeva ancora illuminata, quando le
                  signore, già immerse nell'ombra, apparivano tre figure grigie, un po' confuse.</p>
               <p>Andrea fece un gran saluto, fermandosi, tenendo in alto il cappello e inchinando
                  la testa; ma la signora Villa e le Maiocchi, trovatesi faccia a faccia con lui, si
                  voltarono in là, affettando di guardare le finestre del palazzo vicino: e
                  l'ingegnere gli rispose con una specie di smorfiettina, sbadatamente.</p>
               <p>- Non era piú un'illusione!...Si trattava proprio d'una congiura... Lo sfuggivano,
                  gli facevano il vuoto attorno!... Vigliacchi!</p>
               <p>- Non curartene. È un lavoro della mamma e del Mochi - gli diceva il giorno dopo
                  Giacinta. - Rappresaglia di invidiosi e di sciocchi. Si stancheranno... E poi, che
                  te n'importa? Non ti basta dunque l'amor mio?</p>
               <p>- Sí, sí!... Ma, infine, non sono di bronzo; e se mi mettono con le spalle al
                  muro!</p>
               <p>Giacinta lo accarezzava, sorridendogli dolcemente, bella anche nel pallore della
                  convalescenza, e con gli occhi lo pregava di calmarsi.</p>
            </div>
            <div type="chapter" xml:id="IT0020020016" n="2.16">
               <head>XVI</head>
               <p>Ella sentiva d'amarlo immensamente piú, ora che le costava il sagrifizio della sua
                  reputazione e della sua pace. Quella lotta l'aizzava, come l'anno <pb n="160"/>addietro, quando ogni sua speranza, ogni sua illusione s'era inabissata, e
                  l'orrore dell'avvenire le aveva annebbiato la ragione. Però, si sentiva piú
                  agguerrita e piú forte.</p>
               <p>Se non che ora, di tanto in tanto, la sincerità del suo carattere si ribellava,
                  sordamente, contro l'equivoca situazione dov'ella s'era cacciata. La piena
                  rassegnazione di suo marito le destava un senso di pietà. E se egli la guardava
                  coll'aria di un cane rivolto umilmente verso il padrone che lo caccia via,
                  Giacinta provava un soffocamento, come se ingoiasse, in quel punto, un sorso
                  d'acqua fangosa.</p>
               <p>- Oh!... Se fosse stato meno arrendevole, anche cattivo, sarebbe stata piú
                  tranquilla.</p>
               <p>Ma una sera il conte era tornato a casa con la faccia insolitamente rannuvolata.
                  Presa da viva curiosità, Giacinta se lo lasciò venire dietro nella camera da
                  letto, senza licenziarsi o dirgli nulla. Mentre egli passeggiava da un angolo
                  all'altro, con le mani dietro la schiena, Giacinta pareva intentissima a rovistare
                  i cassetti di un piccolo armadio; ma con la coda dell'occhio, gli vedeva torcere
                  la bocca e alzar le mani per stropicciarsi le gote, con l'abituale gesto di gatto
                  che si lavi la faccia.</p>
               <p>- Contessa! - finalmente egli disse.</p>
               <p>Giacinta, senza nemmeno voltarsi, seguitò a rovistare. Quella intonazione un po'
                  brusca l'aveva scossa: attendeva.</p>
               <p>Il conte riprese a passeggiare, brontolando in modo inintelligibile:</p>
               <p>- Che gli davano a intendere gli amici burloni? Lo scherzo passava il segno... Sua
                  moglie era cosí serena!... Se fosse stato vero... Gliel'avrebbe letto in fronte, a
                  prima vista.</p>
               <p>E si fermava per ammirare quella testina di donna<pb n="161"/> dove il lume
                  accendeva di rosee sfumature il velluto delle guancie e di riflessi acciaini il
                  nero d'ebano dei capelli.</p>
               <p>- Giacinta! - ripeté il conte.</p>
               <p>Questa volta la sua voce era blanda, dimessa, e, nel tempo stesso, insinuante,
                  calda di desiderio.</p>
               <p>Giacinta, che non s'era avveduta dell'accostarsi adagino adagino di lui, appena
                  sentí sulla nuca il soffio caldo di quel fiato, rapidamente si voltò.</p>
               <p>- Che significa? - gli disse con piglio severo. - Queste smorfie, lo sapete, mi
                  dispiacciono.</p>
               <p>Il conte, allontanatosi un poco, tornò subito indietro:</p>
               <p>- M'hanno detto (ma io non lo credo, oh, punto!), m'hanno detto... che avete un
                  amante... Andrea Gerace!...</p>
               <p>Giacinta si sentí venir meno. Quell'accento d'umile tenerezza le aveva sconvolto
                  il cuore.</p>
               <p>E lasciò che il conte le passasse un braccio attorno alla vita, e le desse qualche
                  bacio.</p>
               <p>- Non lo credo, oh, punto! - egli balbettava, brancicandola lievemente, con
                  insistenza significativa, nella curva dei fianchi. - Come sei bella! Come sei
                  bella!... Senti: resto qui, resto qui! - le ripeteva, serrandola piú stretta,
                  ribaciandola con calore.</p>
               <p>- Sí: Gerace è il mio amante! - rispose Giacinta con voce turbata, ma ferma.</p>
               <p>Si dibatteva per svincolarsi. Ma il conte ormai non voleva lasciarla.</p>
               <p>- No, non è vero. Lo dici per celia... Ah, so bene perché me lo dici!... Come sei
                  crudele!... Resto, resto!...</p>
               <p>E le correva appresso, agitando la testa, con le labbra strette e sporgenti, con
                  gli occhi socchiusi e <pb n="162"/>le braccia aperte, cacciando un flebile urlo,
                  senza parola.</p>
               <p>Alla strappata di campanello di Giacinta, Marietta entrò in camera.</p>
               <p>- Accompagnate il conte. Buona notte! - indi aggiunse, rivolta a lui,
                  sorreggendosi con la destra alla spalliera del letto.</p>
               <p>- Buona notte! - rispose il conte, che non si decideva ad andarsene.</p>
               <p>E cosí era stato rotto anche quell'esilissimo filo che tuttavia legavala a
                  lui.</p>
            </div>
            <div type="chapter" xml:id="IT0020020017" n="2.17">
               <head>XVII</head>
               <p>Giacinta voleva partorire nella casa nuova; ma la vera ragione della sua fretta
                  era stata l'idea che lí si sarebbe trovata libera da ogni soggezione importuna. In
                  casa propria regnava lei: vi avrebbe ricevuto chi le pareva e piaceva; non doveva
                  rendere conto a nessuno.</p>
               <p>La inaugurazione del suo salotto fu un affare grosso.</p>
               <p>La baronessa Sturini, che stava a capo dell'aristocrazia e non se l'era mai detta
                  con le Marulli, aveva cercato, per ripicco, d'alzarle quella stessa sera un
                  contr'altare. Allora la signora Teresa, smesso quel po' di broncio che teneva
                  tuttavia alla figlia, ci s'era immischiata un po' lei, aiutandosi, come diceva il
                  Mochi, con le mani e coi piedi. In quei giorni, era raro che due persone
                  s'incontrassero senza domandarsi:</p>
               <p>- Hai ricevuto un invito della Sturini?</p>
               <p>- Sí, e uno della contessa Grippa; ma vado da questa. E tu?</p>
               <pb n="163"/>
               <p>- Chi vorrà andare a morir di noia fra quelle mummie aristocratiche?</p>
               <p>Al Caffè della Pantera, mentre il Merli, il Ratti, il giovane Porati, Gessi e il
                  capitano Ranzelli discutevano seriamente se dovevano o no intervenire, era
                  capitato il Mochi, dinoccolato, col suo monocolo all'occhio sinistro, che gli dava
                  l'aria maligna d'un Mefistofele andato a male.</p>
               <p>- Come? C'è chi pensa di non intervenire? - egli disse. - Ma è il colmo della
                  sciocchezza! Ah, se avessi metà degli anni che ho addosso! Vedreste! Siete
                  giovani, e abbandonate il campo? Trent'anni fa, o Gerace non avrebbe avuto quella
                  buona fortuna, o essa sarebbe già finita da un pezzo. Trent'anni fa, gli avremmo
                  dato il gambetto in quindici giorni. Ed ora tocca a me, a me che strascico le
                  gambe, servir di sprone alla gioventú! Ma non capite che uno, uno solo, farebbe la
                  vendetta di tutti?</p>
               <p>- Viva sempre i veterani! - esclamò il Ratti entusiasmato.</p>
               <p>E quel primo mercoledí si trovarono tutti in casa Grippa, come tanti diplomatici
                  venuti lí ognuno per conto del proprio governo, per dare un'occhiata di
                  ricognizione, senza destar sospetti l'uno nell'altro, preoccupati della
                  rivincita.</p>
               <p>Mentre la baronessa Sturini era riuscita a raggranellare appena una dozzina di
                  vecchie carcasse e pochi giovani che, per dovere di casta, non si eran potuti
                  esimere dall'andare a sbadigliare discretamente fra loro, in casa Grippa, invece,
                  era accorsa in folla la ricchezza, la magistratura, l'esercito, l'amministrazione,
                  la stampa (rappresentata dal direttore e dall'unico redattore della <emph rend="italic">Gazzetta popolare</emph>), la gioventú, le belle donne; insomma
                  quanto la piccola città possedeva di meglio.</p>
               <pb n="164"/>
               <p>Il palazzo Sturini, da un lato, con le cariatidi del portone, coi mostri che si
                  contorcevano nelle mensole dei terrazzini, e la palazzina fresca e svelta della
                  contessa Grippa, dall'altro, avevano l'aria, diceva l'ingegner Villa, di guardarsi
                  in cagnesco con le finestre illuminate.</p>
               <p>Andrea si sentiva come in casa propria, aggirandosi a testa alta fra tutta quella
                  gente, che ora salutava e gli stringeva la mano, per non romperla con la padrona
                  di casa e con la signora Marulli diventata <emph rend="italic">una vera
                     potenza</emph>.</p>
               <p>- Infine - avevano riflettuto - a loro che gliene importava? Doveva badarci
                  quell'imbecille di marito, che andava attorno per le stanze come una mosca senza
                  capo. La contessa era una donnina gentile, buona, allegra. Faceva tanto piacere il
                  ritrovarsi radunati insieme in casa di lei!</p>
               <p>Le signore trovavansi di accordo nel chiudere gli occhi. E se, per caso, quella
                  cattiva lingua del Ratti veniva a metter fuori in mezzo a loro certe allusioni
                  troppo aperte, prendevano l'aria di non capire. La Maiocchi, anzi, protestava
                  indignata, con la Pagani e con la Clerici. E la signora Clerici non protestava
                  meno energicamente, quantunque osservasse, in confidenza con la Maiocchi, che la
                  Pagani aveva dei grossi peccati da farsi perdonare per proprio conto; per questo
                  andava ora spacciando la storiella, messa in giro dalla Teresa, di non so che
                  lascito piovuto a Gerace da un parente lontano, che gli permetteva di vivere del
                  suo e di fare il signore. La Pagani non ne credeva, senza dubbio, neppure una
                  sillaba, ma l'andava ripetendo insistentemente, come se ci avesse creduto, per
                  debito di consorteria femminile!</p>
               <p>Sul tardi, Giacinta si era accostata ad Andrea, porgendogli una tazza di caffè nel
                  vano della finestra,<pb n="165"/> dov'egli se ne stava col Gessi ad osservare le
                  finestre del palazzo Sturini, che si oscuravano ad una ad una.</p>
               <p>- Sono morti tutti, di noia! - ripeteva Andrea ridendo. - I carrozzoni dei
                  trasporti funebri già li portano via.</p>
               <p>- So che preferisce il caffè - gli disse Giacinta.</p>
               <p>Gessi si allontanava prudentemente, diventando un po' rosso.</p>
               <p>- M'ingannavo? Vedi, si sono stancati! - soggiunse Giacinta.</p>
               <p>E si affrettò a raggiungere il Gessi:</p>
               <p>- Vuol thè o caffè?</p>
               <p>- Grazie, preferisco queste - egli rispose, stendendo la mano alle chicche del
                  vassojo che Elisa Maiocchi gli presentava in quel punto.</p>
               <p>- Ah! vi servite tra voi altri! Sta bene - replicò Giacinta con malizia.</p>
               <p>Gessi diventò piú rosso di prima. Elisa, magrissima, diritta come se avesse
                  inghiottito il manico della granata, lo guardava con civetteria e gli domandava,
                  per imbarazzarlo:</p>
               <p>- Perché diventa cosí rosso?</p>
            </div>
            <div type="chapter" xml:id="IT0020020018" n="2.18">
               <head>XVIII</head>
               <p>Per due giorni, Giacinta tenne il broncio alla delicata creaturina che vagiva a
                  piè del suo letto. Quella bambina le aveva bruscamente distrutti tutti i bei
                  castelli in aria fabbricati con tanta delizia, da piú di otto mesi.</p>
               <p>Si aspettava cosí sicuramente un bimbo, che non <pb n="166"/>aveva ammesso neppur
                  la possibilità del caso contrario. Ed ora si sentiva delusa, come se qualcuno le
                  avesse fatto la cattiva azione di scambiarle la sua creatura; come se d'una
                  bambina, ella non sapesse che farsene.</p>
               <p>Ma nel provarsi ad allattarla, cacciò un piccolo grido di gioia repressa:</p>
               <p>- Dio!... È tutta lui!</p>
               <p>E smise subito il broncio. La camera le divampò d'un magnifico sole di primavera;
                  un fiume d'ineffabile tenerezza le scaturí dal profondo del petto, diffondendosele
                  per la persona come una ristoratrice onda di nettare.</p>
               <p>- È tutta lui! I suoi occhi, il suo naso, la sua bocca! E questa fossettina del
                  mento!</p>
               <p>Passava lunghe ore fissa a contemplarla, muta, con gli occhi inumiditi, col cuore
                  che le si riempiva di tristezza, pensando ch'ella non aveva mai ricevuto dalla sua
                  mamma un solo bacio, una sola carezza, una sola occhiata da paragonarsi a quelle
                  da lei prodigate alla creaturina delle sue viscere. Ed ella, ecco, si rifaceva, si
                  compensava a quel modo.</p>
               <p>- Non puoi immaginare - diceva ad Andrea, - com'è invadente, com'è tiranna! Ormai
                  devi rassegnarti ad essere amato di rimbalzo, in questa carne della nostra
                  carne.</p>
               <p>- Mi son già rassegnato - rispondeva Andrea, celiando.</p>
               <p>- Cosí presto? Cattivo!</p>
               <p>E accarezzandogli la testa, senza levar gli occhi dalla culla, ella ricadeva nei
                  rapimenti, nell'estasi che la tenevano in adorazione dinanzi a quella gioia, a
                  quella stella, a quell'angioletta, a quell'amore, a quella vita sua, che
                  rassomigliava tutta a lui!</p>
               <pb n="167"/>
               <p>Il conte Giulio però non era di questo parere.</p>
               <p>- Ha voluto farsi un ritratto vivente! - gli aveva detto la signora Villa con
                  intenzione maligna.</p>
               <p>E nessuno gli aveva piú potuto levare dal capo che non fosse davvero cosí.</p>
               <p>- Mi son fatto un ritratto vivente! - era andato a dire al suocero che, tormentato
                  dalla podagra, inchiodato su una poltrona, non poteva andar a vedere la
                  nipotina.</p>
               <p>Quella paternità lo gonfiava, gli solleticava dolcemente il cuore, e lo faceva
                  aggirare attorno alla culla della bimba con una cert'aria d'importanza. Ma ogni
                  volta che voleva prenderla in braccio, o semplicemente baciarla, Giacinta si
                  trovava lí pronta a impedirglielo.</p>
               <p>- Non vi accorgete che la bimba si secca? Bel gusto farla piangere!... Ma no;
                  codesti baci cosí frequenti le rovinano il visino!</p>
               <p>E lo allontanava, duramente, con gli occhi fiammeggianti di rabbia gelosa!</p>
               <p>- La vuole tutta per sé! - diceva il conte alla suocera, una mattina, intanto che
                  questa posava sul seno della bimba una carta piegata in quattro.</p>
               <p>Era il suo regalo di madrina, l'atto di compra d'una villetta firmato in quel
                  giorno.</p>
               <p>- Ha un brutto nome, la Storta, - aggiunse la signora Marulli. - Ma potranno
                  ribattezzarla <emph rend="italic">Villa Adelina</emph>. Un palmo di terreno, in
                  riva al mare, con un guscio per ripararvisi: però il posto è incantevole!</p>
               <p>Giacinta, dalla sorpresa, non pensava a ringraziarla. Da parecchi mesi, la sua
                  mamma era diventata un'altra; ella non la riconosceva piú. Da persona pratica qual
                  era, non essendo accaduto il finimondo da lei paventato, la sua mamma si era
                  facilmente <pb n="168"/>rassegnata a rispettare i fatti compiuti; contenta che il
                  suo sogno di una vita tranquilla, fra gli agi e la considerazione, cominciasse già
                  a realizzarsi, e che la gente, scordatasi d'onde ella veniva, guardasse soltanto
                  dov'era arrivata.</p>
               <p>Andrea, con un pretesto o con un altro, era tutto il giorno in casa Grippa. Se si
                  trattava anche di un affare da nulla:</p>
               <p>- Gerace, mi faccia lei questo piacere - gli diceva Giacinta.</p>
               <p>- Bravo Gerace! - aggiungeva il conte.</p>
               <p>Già egli si era cosí abituato a vederlo sempre lí, che non incontrandolo, una
                  mezza giornata, premurosamente domandava:</p>
               <p>- E Gerace? Non si è visto?</p>
               <p>Andavano insieme alla Storta, per far rimettere a nuovo il villino; una
                  passeggiata di due chilometri di strada pianissima, che percorrevano a piedi,
                  fumando, mentre il conte ragionava dei suoi progetti d'abbellimento: una terrazza
                  sul mare, un giardinetto dalla parte dell'entrata. Spesso però il conte partiva
                  solo, di buon mattino; e tornava la sera, all'ora di pranzo. Gli mandavano la
                  colazione laggiú.</p>
               <p>Andrea si sdraiava in quel suo stato, spensieratamente, senza calcoli, come v'era
                  entrato. Trovava naturale che un giovane non si fosse lasciata scappar di mano
                  un'avventura come quella. Chi, nei suoi panni, non avrebbe fatto lo stesso? La
                  passione lo giustificava! Coloro, parecchi! che sposavano soltanto per la dote una
                  donna non amata, spesso spesso non stimata, non agivano peggio di lui? Almeno,
                  egli amava!</p>
               <p>Poi, quella vita dolce, tranquilla, senza grattacapi, tra le affettuose carezze
                  d'una donna che doveva essere sua moglie e che da un sofisma di delicatezza<pb n="169"/> femminile era stata spinta a maritarsi con un altro, metteva sempre
                  tra lui e la donna amata un che di indefinibile, tale da rinnovare giorno per
                  giorno le intime attrattive del loro legame. A questo servivano ora, un po' il
                  sentimento della paternità, e molto quelle che Andrea chiamava le esagerazioni di
                  Giacinta.</p>
               <p>- Tu vai sempre agli estremi! - le diceva. - Sarebbe meglio, per la tua salute,
                  che prendessi una balia.</p>
               <p>Giacinta, al contrario, era orgogliosa di porgere il capezzolo a quella bocchina
                  affamata. E quando le manine della piccina le pizzicottavano il seno, col fare
                  incerto d'una creaturina ancora mal sicura dei propri movimenti, ed ella sentivasi
                  correre per tutto il corpo quei brividi di voluttà cosí nuovi per essa, doveva
                  proprio farsi violenza per non stringere pazzamente la bimba al seno, e non
                  soffocarla nel materno delirio d'un abbraccio.</p>
               <p>- Tu non le vuoi bene! - rimproverava ad Andrea. - Tu non le vuoi bene!</p>
               <p>- Che sciocchezza!</p>
               <p>- Tu la baci poco, l'accarezzi di rado... Ma guarda!... Ma guarda!</p>
               <p>E lo trascinava presso la culla e scopriva la bimba, che, mezza nascosta fra le
                  bianche coperte, pareva un grazioso fiorellino vicino a sbocciare. Avrebbe voluto
                  vederlo disfarsi di tenerezza, come si sentiva disfare lei:</p>
               <p>- No, tu non le vuoi bene.</p>
               <p>Quando la bimba era sveglia, Giacinta si divertiva a solleticarle i labbrini e il
                  mento con la punta dell'indice:</p>
               <p>- Via, un sorrisino al babbo!... Un altro alla mamma!</p>
               <pb n="170"/>
               <p>E la levava di culla e la metteva in braccio ad Andrea, perché la dondolasse o la
                  spasseggiasse, intanto ch'ella, gettatogli un braccio intorno al collo, seguitava
                  a ciangottare colla figliolina il suo strano linguaggio materno: parole mozze,
                  interrogativi, esclamazioni, una fitta di suoni inarticolati, che dicevano piú di
                  qualunque ragionevole discorso.</p>
               <p>Andrea si adattava malvolentieri a la sua parte di balio. E se la bimba,
                  svegliatasi di cattivo umore, strillava, e non c'era verso di racchetarla e farla
                  addormentare:</p>
               <p>- È noiosina! - brontolava, pur continuando a dondolarla.</p>
               <p>E le cantava, ridendo di sé stesso, una ninna nanna rimastagli in mente:</p>
               <l>Suonno che 'ngannaste a lu leone</l>
               <l>'Nganname a Nenna mia pe doje ore;</l>
               <l>Suonno che 'ngannaste a lu villano,</l>
               <l>'Nganname a Nenna mia 'fin'a dimane!</l>
            </div>
            <div type="chapter" xml:id="IT0020020019" n="2.19">
               <head>XIX</head>
               <p>Dalla stanza dove i dottori aspettavano il loro collega pel consulto, si sentiva
                  di tanto in tanto un urlo, un guaito del povero signor Paolo divorato dalla
                  podagra. Questa volta era troppo! Quei cani arrabbiati che gli pareva d'aver
                  dentro, dopo aver rose le estremità, montavano su, su, per finirlo!</p>
               <p>- No, babbo è un accesso come gli altri: lo ha detto il dottore.</p>
               <p>Giacinta, accorsa a installarsi da infermiera al capezzale del malato, lo andava
                  confortando cosí; ma non era sincera.</p>
               <pb n="171"/>
               <p>- Povero babbo! La sola persona che non m'abbia mai fatto del male! - ella
                  pensava, guardandogli le mani deformate, i piedi rigonfii, stirati sopra un monte
                  di cuscini.</p>
               <p>- Povero babbo! - tornava ad esclamare internamente, vedendo la mamma che non si
                  fermava mai piú di qualche minuto in camera del malato, perché - assicurava - non
                  poteva reggere a tanto strazio!</p>
               <p>Di là, i dottori attendevano, consultando spesso l'orologio, in compagnia di
                  Andrea e del conte. Mentre questi, seccato, mettevasi a guardare le stampe in
                  cornice appese alle pareti, Andrea batteva il tamburo con le dita sulla spalliera
                  d'una sedia.</p>
               <p>- È stato cinque anni in America - disse il dottor Balbi al vecchio collega seduto
                  accanto a lui.</p>
               <p>- Medicina americana! - rispose l'altro.</p>
               <p>E Andrea, vedendogli fare quella smorfia di disprezzo, pensò:</p>
               <p>- Hanno paura che il nuovo arrivato non ammazzi la gente piú alla spiccia di
                  loro!</p>
               <p>Il dottor Follini, preceduto dalla contessa, giunse all'ora precisa, e i due
                  dottori, salutatolo, lo squadrarono da capo a piedi. Quel giovane, alto, snello e
                  biondo, non prometteva nulla di serio. Ma il Balbi, con la sua aria di dottore che
                  la sa lunga, non fu meno cortese per questo. E cominciò la relazione <foreign xml:lang="lat" rend="italic">ab ovo</foreign>, parlando lentamente,
                  riposatamente, con pause soffiate di naso, e citazioni latine. Il dottor Costa,
                  rovesciata indietro la testa di <emph rend="italic">bulldog</emph>, con la bocca e
                  gli occhi socchiusi, pareva mezzo addormentato dalla monotona voce del collega. Il
                  dottor Follini ascoltava attentamente, con deferenza. E di tratto in tratto, i
                  guaiti del signor Paolo arrivavano, strazianti, a interrompere l'intercalare:
                     <emph rend="italic">veda,<pb n="172"/> veda</emph>, che il dottor Balbi
                  profondeva in quest'occasione con piú frequenza del solito.</p>
               <p>Il dottor Follini non rispose nulla: volle entrare dall'ammalato. E neppure lí
                  aperse bocca.</p>
               <p>I due vecchi colleghi si guardavano negli occhi, sorpresi dal silenzio di quel
                  ciarlatano all'americana, com'essi già lo chiamavano fra loro.</p>
               <p>Tornati in salotto, il Follini disse:</p>
               <p>- A mali estremi, rimedi estremi; io, disperatamente, propongo il curare.</p>
               <p>Quegli altri si ammiccarono malignamente, diffidenti:</p>
               <p>- Il curare aveva detto?</p>
               <p>- È un terribile veleno - continuò il dottor Follini. - Preso per bocca, anche a
                  grandi dosi, non produce cattivi effetti; è anzi, per le malattie nervose, un
                  rimedio efficacissimo. Sciolto nell'acqua e iniettato nel sangue con la punta
                  d'uno spillo intintovi dentro, uccide in pochi minuti. Stranissimi i sintomi.
                  L'uomo o l'animale colpito prova una specie di stordimento, una stanchezza, e pare
                  si addormenti. In una foresta del Brasile ho veduto morire cosí un indiano. La
                  freccia avvelenata, tirata ad un uccello, gli era caduta addosso, ferendolo a un
                  braccio. "È finita!" esclamò! E toltasi di spalla, insieme con l'arco e le frecce,
                  la piccola scatola di bambú che conteneva il veleno, si adagiò sull'erba. Dieci
                  minuti dopo era morto, senza il piú lieve contorcimento.</p>
               <p>Giacinta non aveva perduto una sillaba della strana narrazione.</p>
               <p>Una settimana dopo la disgrazia del suo povero babbo, trovata nel taschino della
                  veste la boccettina che il dottore le aveva affidato per somministrare il rimedio
                  all'infermo, provò un brivido di terrore; e <pb n="173"/>se la lasciò cascar di
                  mano, quasi avesse potuto inavvertitamente avvelenarsi.</p>
               <p>- Sciocca! Che pericolo c'è?</p>
               <p>Ripresa la boccettina, accostatasi alla finestra, osservò in pieno sole, con viva
                  curiosità, quel pezzettino di roba scura simile a un chicco di canapuccia.</p>
               <p>- La morte! Pare impossibile!</p>
               <p>E pensava a quell'indiano che, toltisi di spalla l'arco, le frecce e la scatola di
                  bambú, s'era sdraiato sull'erba per morire. Le pareva di vederlo, sotto gli alberi
                  della foresta, con tanta evidenza come lo aveva descritto, il Follini.</p>
               <p>- La morte! Una morte rapida, sicura, dolce come il sonno!... Ma che me n'importa?
                  Oh, la vita è troppo bella; io l'assaporo appena. È fin bella anche quando è
                  trista.</p>
               <p>Ma intanto voltava e rivoltava la boccettina contro il sole, intenta, affascinata
                  dal chicco nerastro che poteva dare una morte dolce al pari del sonno.</p>
            </div>
         </div>
         <pb n="174"/>
         <div>
            <pb n="175"/>
            <head>Parte terza</head>
            <pb n="176"/>
            <div type="chapter" xml:id="IT0020030001" n="3.1">
               <pb n="177"/>
               <head>I</head>
               <p>La pioggia che scrosciava violenta come la grandine sui cristalli della finestra,
                  il vento che urlava lamentosamente dentro la gola del fumaiolo, rendevano piú
                  raccolto e piú intimo il silenzioso tepore del salotto.</p>
               <p>Andrea, senza scomodarsi dalla poltrona dov'era disteso, prendeva di tratto in
                  tratto con le molle un bel pezzo di legna e lo aggiungeva agli altri tizzi che
                  scoppiettavano fiammeggianti nel caminetto. Più in là, accanto al tavolino
                  ingombro di matassine di lana di diversi colori, Giacinta lavorava a una piccola
                  tappezzeria, girando sul pugno il filondente, tirando la corta gugliata con un
                  movimento nervoso, alzando il capo quando i tizzi all'improvviso crollavano, e la
                  fiamma si sminuzzava in tante linguette azzurrognole, agitantisi sulla brace.</p>
               <p>Il vento che urlava fuori, la pioggia che sbatteva sui cristalli rompevano a mala
                  pena quel silenzio pieno d'impaccio. Andrea ricominciava a farsi una <pb n="178"/>sigaretta, assestando diligentemente il tabacco, agguagliandolo, saggiandolo fra
                  le dita prima d'avvolgere la carta: e Giacinta, lasciate cader le mani sulle
                  ginocchia, lassamente, lo guardava fisso, con qualcosa sulla punta della lingua
                  che non le riusciva di buttar fuori.</p>
               <p>Marietta, che recava della biancheria da tavola, si era fermata sull'uscio.</p>
               <p>- È andato a letto? - domandò Giacinta.</p>
               <p>- Il signor conte si sta spogliando.</p>
               <p>- Ha cenato?</p>
               <p>- No, signora contessa.</p>
               <p>- Perché?</p>
               <p>- Vuole che ne domandi a Battista?</p>
               <p>- No. Prepara qui; sarà meglio, vero?</p>
               <p>- Pare anche a me - rispose Andrea, chinato per accendere a un tizzo la
                  sigaretta.</p>
               <p>Giacinta ripose nel cestino il suo lavoro e si alzò da sedere.</p>
               <p>- La bambina?</p>
               <p>- Dorme, signora contessa.</p>
               <p>Mentre Marietta cominciava ad apparecchiare, ella avvicinavasi ad Andrea. Con le
                  braccia sulla spalliera della poltrona, gli parlava all'orecchio:</p>
               <p>- Dimenticone!... Oggi compionsi quattro anni; non vi hai neppure badato!... E
                  sembra proprio ieri!</p>
               <p>- Quattro anni! - replicò Andrea.</p>
               <p>- Tu lo dici in un modo...</p>
               <p>- Come vuoi che lo dica?</p>
               <p>E col capo abbandonato, con le gambe accavalciate, seguitava a fumare.</p>
               <p>Giacinta, un po' commossa, riprendeva:</p>
               <p>- Ti rammenti di quella sera presso il caminetto nel salotto della mamma? Io ero
                  al tuo posto; e tu, <pb n="179"/>piegato un ginocchio, armeggiavi con le molle e
                  facevi spegnere la fiamma...</p>
               <p>- Sí, sí! - brontolò Andrea, stringendo la sigaretta fra le labbra, strizzando gli
                  occhi.</p>
               <p>- Te ne rammenti? Io ti dissi: "Stia fermo, fa peggio". E tu mi rispondesti: "Dice
                  bene. Destar fiamme non è il mio forte". Quel tuo accento turbato mi rimase
                  nell'orecchio.</p>
               <p>- Sí, sí!</p>
               <p>Giacinta si rizzò sulla vita, sdegnosamente:</p>
               <p>- Se ti annoi, se...</p>
               <p>Ma frenossi, vedendo la Marietta che ritornava con un canestro pieno di posate, di
                  bicchieri e di piatti.</p>
               <p>Andrea, buttata la sigaretta nel fuoco, in piedi, si allungava, stirando in giú le
                  braccia, aggrottando le sopracciglia:</p>
               <p>- Aah!... Nulla impoltronisce come la fiamma del camino! Non mi muoverei di qui
                  giorno e notte; mi lascerei rosolare, senza tirarmi indietro!</p>
               <p>E tornava a stirarsi. Nel silenzio, si sentiva soltanto il rumore dei piatti e
                  delle posate che Marietta andava disponendo sulla tavola.</p>
               <p>- Se ti annoi, dillo pure! - insisté Giacinta, appena la cameriera uscí di nuovo.
                  - Sei stato tutta la serata muto come un pesce, ruminando chi sa che cosa...</p>
               <p>- Io?</p>
               <p>- Sí. Tu cominci a diventarmi strano... Non posso piú star zitta, soffro
                  troppo!... T'annoi con me; confessalo!</p>
               <p>- T'inganni, t'inganni!</p>
               <p>Giacinta crollava tristamente il capo:</p>
               <p>- No, non m'inganno. Ho notato, fra gli altri, un terribile indizio. Son donna,
                  capisci?</p>
               <pb n="180"/>
               <p>- Quale?</p>
               <p>Andrea spalancò gli occhi, aspettando ch'ella parlasse; e le stese una mano per
                  rassicurarla.</p>
               <p>- Hai ripreso a giocare - disse Giacinta, con aria severa.</p>
               <p>- Oh... figurati!</p>
               <p>Però si voltava di là, un po' confuso, per evitare le di lei pupille che gli
                  penetravano nel cuore come una lama.</p>
               <p>- Ti voglio tutto per me!... Ti voglio tutto per me! - esclamò Giacinta.</p>
               <p>E lo accarezzava con la voce, stringendogli le mani fra le sue, non sapendo
                  rimproverarlo altrimenti. Quegli si scusava:</p>
               <p>- È stato due o tre volte, per compiacere agli amici. Mi parve brutto rifiutare...
                  - E tutt'a un colpo, mostrandosi offeso, aggiunse: - Ho fatto male, ne
                  convengo.</p>
               <p>- Non finger di fraintendere! - ella gli disse bruscamente.</p>
               <p>Nel sedersi a tavola si passava le mani sulla fronte, atterrita all'idea che,
                  insistendo ancora, avrebbe forse potuto scoprire qualcosa di peggio, dietro quel
                  dubbio che le rodeva da piú mesi il cervello.</p>
               <p>- Sarebbe un'infamia! - pensava. - Una cosa contro natura!... Nel naufragio della
                  mia vita, mi sono aggrappata a lui come a una tavola di salvezza, e me gli
                  aggrappo di giorno in giorno piú fortemente, per passione, per gratitudine... È
                  nello stesso caso anche lui... Non dovrebbe accadergli lo stesso?</p>
               <p>Marietta girava attorno, presentando le pietanze, levando via i piatti vuoti, un
                  po' sorpresa dall'insolito silenzio che gli urli del vento, cessata la pioggia,
                  rendevano piú tristo e piú significativo.</p>
               <pb n="181"/>
               <p>Andrea mangiava in fretta senz'avvedersene, frugando nel cervello per trovarvi
                  qualcosa da sviare quell'incubo; ma non trovava nulla! Il suo cervello era vuoto.
                  E si mesceva spesso:</p>
               <p>- Il vino, forse, gli avrebbe sciolto la lingua.</p>
               <p>Scorgendo che Giacinta assaggiava le pietanze appena con la punta delle labbra,
                  assorta chi sa da quali pensieri, sentí maggiormente aggravarsi addosso l'intero
                  malessere che lo opprimeva:</p>
               <p>- Un bell'anniversario, davvero? Ma la colpa è di lei che ingrandisce ogni
                  nonnulla e si foggia continui spauracchi. Diamine!... Dopo quattro anni è naturale
                  non si rinnovino gli entusiasmi d'una volta... L'abitudine ammortisce le
                  impressioni piú acute... Ma perché non lo dico anche a lei? Perché sto muto?</p>
               <p>La pioggia ricominciava, a sbruffi, a rovesci rabbiosi, a seconda del vento.</p>
               <p>- Tempo di levante - disse Andrea. - Ne avremo almeno per tre giorni.</p>
               <p>Giacinta rizzò la testa:</p>
               <p>- Finalmente!... Mi pareva che non avresti aperto piú la bocca!</p>
               <p>Andrea, col naso nel piatto, strappando con due dita un po' di crosta da un
                  panino, fra un boccone e l'altro continuava:</p>
               <p>- Me lo sentivo da due giorni dentro le ossa. Un malumore, una fiacchezza!...
                  L'umido, m'irrita i nervi. Sono un barometro.</p>
               <p>Giacinta, per credergli e star tranquilla, avrebbe voluto potergli leggere in
                  cuore, come in un libro. Non provocava una spiegazione perché temeva di far
                  peggio; e sentendolo parlare del cattivo tempo, dell'umido, dei nervi, senza che
                  la voce di lui le rivelasse altro, assentiva col capo, intanto che
                     presentavagli<pb n="182"/> il bicchiere perché le versasse un po' d'acqua.</p>
               <p>- Toh! - egli disse a un tratto. - Dimenticavo di darti la notizia che Gessi ed
                  Elisa son tornati questa mattina dal loro viaggio di nozze. Gli ho incontrati in
                  carrozza, all'arrivo dalla stazione.</p>
               <p>E, lieto d'aver trovato finalmente un soggetto di discorso, rideva anticipatamente
                  di quel che stava per dire:</p>
               <p>- Sai? La Elisa (pare impossibile!) è tornata piú nera, piú stecchita; con certi
                  zigomi, con certi denti!... Ogni bacio dev'essere una contusione pel povero
                  Gessi.</p>
               <p>Giacinta fece mostra di sorridere. La Marietta, per non farsi scorgere, torceva il
                  capo:</p>
               <p>- Meno male! Un po' d'allegria veniva a galla. Le pareva fosse tempo.</p>
               <p>Ma appena intesero nell'altra stanza un rumore di passi gravi e strascicanti, si
                  guardarono tutti e tre negli occhi.</p>
               <p>- Il conte non era dunque andato a letto?</p>
               <p>- Sí, signora contessa. Battista è in cucina.</p>
               <p>- Si sarà levato - disse Andrea.</p>
               <p>E il conte apparve in mezzo all'uscio, cosí sfigurato dalla malattia che lo
                  affliggeva da un anno da sembrare un vecchio; il collare della camicia sbottonato,
                  i capelli in disordine. Non riusciva ad infilare una manica del vestito.</p>
               <p>Entrò curvo, un po' barcollante; ma la tavola apparecchiata, coi bicchieri e le
                  posate che scintillavano, col vino che accendeva nelle bottiglie trasparenze di
                  rubino, gli fecero alzar la testa.</p>
               <p>- Oh, bene! Oh, bene!</p>
               <p>Batteva le mani, avanzandosi verso la tavola con <pb n="183"/>passo mal fermo,
                  facendo scoppiettare le labbra, come se già masticasse qualcosa.</p>
               <p>- Qui - gli disse, Andrea, cedendogli il suo posto.</p>
               <p>Marietta era mortificata:</p>
               <p>- Quello scimunito di Battista!</p>
               <p>E voleva scusarsi, per la sua parte, parlando alla padrona sotto voce, guardando
                  il conte che s'era messo subito a mangiare nello stesso piatto di Andrea.</p>
               <p>- Ho capito, non importa - rispose Giacinta.</p>
               <p>Il conte, dando un'occhiata ora a lei ora ad Andrea, faceva dei bocconi grossi e
                  masticava in fretta:</p>
               <p>- Non mi aspettavate, è vero? Non mi aspettavate!</p>
               <p>- Ti si sapeva a letto - risposero ad una volta Giacinta e Andrea.</p>
               <p>Stavano a vederlo mangiare, muti, un po' imbarazzati, sebbene Andrea non fosse
                  tanto dolente dell'inattesa apparizione:</p>
               <p>- Era un diversivo.</p>
               <p>- Giulio, no; il dottore non vuole - disse Giacinta, fermando il braccio al conte,
                  che voleva versarsi del vino.</p>
               <p>- Ah! Ah! Il dottore!... Ah! Ah!</p>
               <p>Egli rideva e parlava, con la bocca piena, tentando di svincolare la mano, dando
                  da bere alla tovaglia:</p>
               <p>- Il dottore non è qui... Un gocciolino solo!</p>
               <p>- No, no; lo sai bene, il dottore non vuole! - ripeté Andrea, levandogli la
                  bottiglia di mano.</p>
               <p>Il conte seguí con gli occhi desolati Marietta che la portava via; poi,
                  subitamente rassegnatosi, riprese a mangiare, ingollando i bocconi appena
                     masticati,<pb n="184"/> stendendo le mani lunghe e scarne al pane, alle frutta,
                  ai vassoi delle pietanze, mettendoseli dinanzi, tutti in fila.</p>
               <p>- Che fai lí? - diceva alla Marietta guardandola di traverso, diffidente.</p>
               <p>Giacinta, rimescolata da una pietà sorda sorda, non poteva piú levar gli occhi
                  d'addosso al marito. Provava un intenerimento strano, quasi un bisogno di
                  piangere. E siccome Andrea cercava di prenderle la mano, sotto la tavola, ella la
                  ritirò vivamente.</p>
               <p>- Almeno un gocciolino! - replicava il conte. - Il dottore non è qui... Non gli
                  diremo nulla!</p>
            </div>
            <div type="chapter" xml:id="IT0020030002" n="3.2">
               <head>II</head>
               <p>Giacinta viveva agitatissima:</p>
               <p>- Dunque Andrea le sfuggiva di mano? Dunque i suoi tristi presentimenti non
                  l'avevano ingannata?</p>
               <p>Un'acutissima spina confitta nel cuore! Ma ella non la dava a vedere.</p>
               <p>Nei ricevimenti del mercoledí, sempre affollati, sempre allegri, quando il Ratti,
                  o qualche altro diceva una briosa stramberia, il di lei riso argentino partiva il
                  primo pel salotto, come un razzo che desse il segnale.</p>
               <p>Il suo bel corpo di giovane donna era in piena fioritura: ne convenivano tutti. I
                  suoi occhi non erano mai stati cosí scintillanti: mai la sua voce e il suo sorriso
                  non avevano esercitato un fascino piú potente.</p>
               <p>- Come faceva per rendersi bella a quel modo, per ringiovanirsi cosí?</p>
               <pb n="185"/>
               <p>La signora Villa la pregava, ridendo, di confidargliene il segreto.</p>
               <p>- Questo segreto chi non l'indovina? È amata, è felice! - rispose una volta la
                  Maiocchi.</p>
               <p>- Proprio! - si lasciò scappare Giacinta, amaramente.</p>
               <p>- Che voleva dire?</p>
               <p>- C'erano dunque dei malumori?</p>
               <p>Le due amiche almanaccarono un'intiera settimana.</p>
               <p>- Vedi? Neppur questa sera è venuta a teatro - disse la signora Villa.</p>
               <p>La signora Maiocchi si sporgeva un po' fuori del palco per guardare in platea:</p>
               <p>- Non c'è neanche Gerace. Credo che un po' c'entri di mezzo il dottor Follini.
                  Forse Gerace prende ombra.</p>
               <p>- Dal dottore? È troppo serio. Dico bene?</p>
               <p>- Benissimo! - rispose Porati a cui la signora Villa s'era rivolta.</p>
               <p>E terminato il primo atto della <title rend="italic">Favorita</title>, come il
                  palco si riempí di visitatori, tutti continuarono a ragionare di quella misteriosa
                  esclamazione.</p>
               <p>- Nuvoli per aria!</p>
               <p>- Tempesta vicina!</p>
               <p>Porati non ne credeva nulla:</p>
               <p>- Quel diavolo di napoletano l'ha stregata.</p>
               <p>- Dite che non c'è piú giovani al giorno d'oggi! - esclamò il Mochi, lasciando
                  cadere sdegnosamente il suo monocolo.</p>
               <p>- Piuttosto - aggiunse il commendatore Mazzi, procuratore del re - dite che quella
                  donna ha un gran carattere. Tanta arditezza nel mettere in mostra una condizione
                  anormale, e tanta austerità di passione, non si veggono, convenitene, tutti i
                     giorni.<pb n="186"/> - E continuava, con una leggiera intonazione declamatoria,
                  fra il silenzio di tutti: - Forse abbiamo lí un caso di patologia morale non
                  ordinario. Che ne pensa il dottore?</p>
               <p>- Il dottore è sospetto.</p>
               <p>- Perché, signora Villa? - domandò il Follini che, entrato in quel punto, era
                  rimasto in fondo al palco.</p>
               <p>- È il medico di casa.</p>
               <p>- Una ragione di piú per conoscere piú intimamente la contessa. Ma io, benché la
                  studi da un pezzo, non arrossisco di dichiarare che n'ho capito poco o nulla
                  finora.</p>
               <p>- Studii, studii, dottore! Intelligente com'è, finirà col capire. Le donne...</p>
               <p>Risero tutti, interrompendolo.</p>
               <p>- Quel Mochi! Sempre lo stesso!</p>
               <p>- ... somigliano ai vulcani. Per comprenderne qualche cosa, bisogna fare come...
                  come... insomma, come quel filosofo dell'antichità: buttarvisi dentro.</p>
               <p>- Un'esperienza pericolosa.</p>
               <p>- Il povero conte dev'essere imbecillito per questo.</p>
               <p>- Lei stia zitto! - disse la signora Mochi a Ratti. - È sempre maligno.</p>
               <p>- Se la malattia fosse ragionevole, poiché ci s'è messa, dovrebbe finire l'opera
                  sua.</p>
               <p>- Ratti! Ratti!</p>
               <p>- In quanto a questo - entrò a dire il Follini - è probabile che al Gerace gli si
                  debba allungare un po' il collo, aspettando.</p>
               <p>- Povera Giacinta!</p>
               <p>La signora Villa, dopo che il dottor Follini si licenziò, non sapeva ancora
                  persuadersi che in quell'affare di Giacinta colui non c'entrasse per nulla.</p>
               <pb n="187"/>
               <p>- Aveva, certamente, la scusa di visitare tutti i giorni il conte ammalato. Ma,
                  entrato in casa Grippa, quel benedetto dottore non trovava piú il verso
                  d'andarsene. Ella li aveva sorpresi parecchie volte, Giacinta e lui, che
                  conversavano nel salotto, intimamente. Anzi, Giacinta un giorno, quasi per
                  scusarsi, le aveva detto: "È il mio confessore, un confessore troppo severo!""
                  Sia. Ma quel confessore biondo e giovane non poteva garbare a Gerace...</p>
               <p>Il Follini, invece, studiava Giacinta con la fredda curiosità d'uno scienziato di
                  fronte a <emph rend="italic">un bel caso</emph>. L'eredità naturale, le
                  circostanze sociali glielo spiegavano fino a un certo punto. Ma per lui, già
                  discepolo del De Meis all'università di Bologna, per lui che, se non credeva
                  nell'anima immortale, credeva all'anima e allo spirito, una passione come quella
                  non poteva esser soltanto il prodotto delle cellule, dei nervi e del sangue. E
                  voleva scoprirne tutto il processo, l'essenziale. Gli interessava pel suo libro
                     <title rend="italic">Fisiologia e patologia delle passioni</title> a cui
                  lavorava da due anni. Perciò, quando gli capitava, mettevasi a interrogare
                  destramente Giacinta, a confessarla, com'ella diceva, ingegnandosi di sorprendere
                  i sintomi nella loro spontanea attività.</p>
               <p>Una sera che la contessa pareva allegrissima e faceva scoppiettare attorno a lei
                  le sue frasi vibranti e frizzanti, il dottore s'era seduto in un angolo, fuori di
                  vista, per osservarla con piú comodo.</p>
               <p>- No, quell'allegria non era sincera; glielo dicevano gli occhi di lei, che
                  lampeggiavano stranamente, le labbra le si inaridivano cosí presto.</p>
               <p>Appena Giacinta si avvide delle pupille quasi severe che le stavano addosso,
                  cominciò, gradatamente, a provare un impaccio anche nei movimenti. Sforzatasi a
                  continuare il discorso, si era sentita <pb n="188"/>quasi legare la lingua e
                  diventar distratta, incoerente. E si alzò, traendo un gran respirone, come se le
                  fosse venuta meno l'aria.</p>
               <p>Passando, visto il Merli che conversava con Mochi e con l'ingegner Villa:</p>
               <p>- Lei fa bene a star sempre tra gli uomini seri - gli disse ridendo.</p>
               <p>- Pare che sia l'unico modo di farla ridere! - rispose Merli, facendole un piccolo
                  inchino.</p>
               <p>- Toh! Anche dello spirito?</p>
               <p>Intanto aveva gli occhi sul dottore, che si era accorto della manovra di lei.</p>
               <p>- Insomma - domandò alla Maiocchi incontrata nel passaggio - i tuoi sposini vivono
                  proprio da romiti?</p>
               <p>La signora Maiocchi si strinse nelle spalle:</p>
               <p>- Che vuoi? Bisogna lasciarli fare.</p>
               <p>Follini era andato incontro a Giacinta:</p>
               <p>- Soffre?</p>
               <p>- Chi soffre non ride.</p>
               <p>Era un po' stizzita. Come faceva quell'uomo per leggerle cosí bene nel cuore?</p>
               <p>- Ah! lei dimentica che sono il suo medico - disse Follini con dolcezza.</p>
               <p>- Ha ragione. Ma, Dio mio! che gliene preme? Perché mi osserva a quella
                  maniera?</p>
               <p>- La studio.</p>
               <p>- Mi fa soffrire; sí, mi fa soffrire. Sono in via d'ammalarmi. Sia buono; mi aiuti
                  a morir presto.</p>
               <p>- Non è precisamente il mio mestiere.</p>
               <p>- A domani?</p>
               <p>- A domani.</p>
               <p>Giacinta sorrise.</p>
               <p>- Come deve soffrire questa donna per sorridere cosí! - rifletteva il dottore.</p>
               <pb n="189"/>
               <p>Il giorno dopo andò da lei un po' piú presto del solito.</p>
               <p>- Dunque è una cosa grave?</p>
               <p>- Forse no - rispose Giacinta. - Forse è un'esagerazione della mia fantasia. Mi è
                  penetrato qualcosa qui, che mi rode la vita. Vi son dei momenti che mi credo sul
                  punto di diventar pazza addirittura... Sí, qualcosa, che m'impedisce di pensare ad
                  altro, che mi assorbe e mi succhia il midollo delle ossa. Mi dia dell'oppio,
                  dottore. Son parecchie notti che non dormo.</p>
               <p>- Mi permette qualche domanda? Sarò discreto.</p>
               <p>- Interroghi pure. Non ho segreti per lei.</p>
               <p>- Di che si tratta?</p>
               <p>- Di nulla. Sospetti, cattivi fantasmi... Ma intravvedo una cosa orribile.</p>
               <p>- ...Ha egli cambiato abitudini?</p>
               <p>- Si sforza di non farmene accorgere; ma io indovino lo sforzo. È peggio.</p>
               <p>- Quest'uomo è dunque parte integrale della sua vita?</p>
               <p>- Tutto!</p>
               <p>- È strano, inconcepibile! - esclamò il dottore abbassando la voce.</p>
               <p>- Perché?</p>
               <p>- Debbo dirglielo?... È una persona comune, quasi volgare...</p>
               <p>- M'ama!... Mi ha amato! - si corresse Giacinta, tristamente.</p>
               <p>Quelle due inflessioni di voce colpirono il dottore.</p>
               <p>- È una ragione, ne convengo. Però, dopo tutto lei sentirà, di quando in quando,
                  un'aspirazione verso qualche cosa di piú elevato; la sente, ne son sicuro.</p>
               <p>- Amando, la persona amata ci apparisce unicamente<pb n="190"/> quale noi ce la
                  foggiamo; l'ho osservato un po' negli altri, un po' in me stessa. Poi, le
                  circostanze modificano tutto. Le piccole qualità possono valere piú delle grandi;
                  i difetti diventare un merito. Da che cosa lei crede che dipenda il predominio di
                  lui sul mio cuore? Quasi unicamente da quella sua mitezza di carattere, da quella
                  sua bontà che gli altri, forse, chiamano debolezza. Mi amava diversamente da
                  tutti, compatendomi... E gli ho immolato ogni cosa, e n'ho fatto lo scopo della
                  mia vita!... Il disinganno mi ucciderebbe. Già... mi sento colpita.</p>
               <p>Il dottore rimaneva indeciso. Certe inflessioni, certe sfumature dell'accento e
                  della voce di lei, alcuni rapidi movimenti delle labbra e degli occhi gli avevano
                  rivelato assai piú che le parole non dicessero.</p>
               <p>- Vi è un solo rimedio - rispose. - Viaggi.</p>
               <p>- Mi faccia dormire; non le chieggo altro!</p>
               <p>Follini cavò di tasca il portafogli, scrisse la sua ricetta e la posò sul
                  tavolino.</p>
               <p>- Un cucchiaio, prima d'andare letto... Oh, la cattiva bambina!</p>
               <p>E si mise a fare una carezza all'Adelina che, entrata di corsa, scalmanata, s'era
                  afferrata al collo della mamma coprendola di baci.</p>
               <p>- Non si dice nulla al dottore? - la rimproverava la mamma.</p>
               <p>La bambina gli fece una smorfietta, ma un colpo di tosse la interruppe.</p>
               <p>- Badi: la stagione è pericolosa. La difterite infierisce.</p>
               <p>Giacinta trasalí e strinse, istintivamente, la figliolina tra le braccia:</p>
               <p>- È un po' calda, è vero?... Non mi faccia paura.</p>
               <pb n="191"/>
               <p>La osservava tutta, passandole le mani sul viso, prendendola per le manine,
                  interrogando con occhio inquieto ora la bambina, ora il dottore:</p>
               <p>- Le tasti il polso.</p>
               <p>Adelina stava ferma, seria seria, accigliata, sospettosa di quella mano del
                  dottore.</p>
               <p>- C'è un po' di febbre... La cattiva signorina anderà a letto: capisce? E starà
                  tranquilla, altrimenti la mamma non le vorrà piú bene...</p>
               <p>- Se lo avessi saputo! - esclamò Giacinta, impallidendo. - Ier sera la trattenni
                  fuori fino a tardi. Aveva freddo; voleva tornarsene a casa... Ma non è nulla,
                  spero... Mi dica che non è nulla; mi rassicuri!</p>
               <p>- Speriamolo! - rispose il dottore, impensierito di certe macchie violette della
                  faccia di Adelina.</p>
            </div>
            <div type="chapter" xml:id="IT0020030003" n="3.3">
               <head>III</head>
               <p>La striscia di luce rosata che il sole, vicino al tramonto, stendeva sulla coperta
                  del lettino e sul tappeto, parve a Giacinta di buon augurio. La camera sorrideva,
                  soffusa da quella soavità rosea penetrante dai larghi cristalli della finestra; e
                  il cuore di lei sorrideva, egualmente, per una rosea speranza mescolata di
                  tristezza.</p>
               <p>Il respiro affannato della sua creaturina le dava un senso di stringimento alla
                  gola, come se una mano gliela premesse. Di tratto in tratto, la bambina agitava
                  sui guanciali la testina bionda, smaniando; e Giacinta rizzavasi un po' dalla
                  seggiola, trattenendo il fiato, guardando con terrore, strizzandosi<pb n="192"/>
                  forte le mani, quasi avesse potuto a quel modo, arrestare l'accesso:</p>
               <p>- Oh! Dio!... Oh! Dio!</p>
               <p>Poi, tosto calmatosi l'accesso, ricadeva sfinita sulla seggiola.</p>
               <p>- Non è nulla - le diceva Andrea per confortarla. - La malattia fa il suo corso
                  regolare. Non è nulla!</p>
               <p>Seduto presso il capezzale, dirimpetto a Giacinta, egli sapeva pur troppo che la
                  cosa era grave. Il dottor Follini gli aveva detto in disparte: "Non passerà la
                  nottata!" E in quel momento Andrea osservava che s'era aspettato di provare un
                  dolore piú vivo, un grande strazio. Infine, quella creaturina non era carne della
                  sua carne? Ma confrontando il suo dolore con quello di Giacinta che pareva volesse
                  impazzire, pensava che l'uomo è duro di cuore e perciò si crede il piú forte.</p>
               <p>Adelina era ricaduta nel suo stanco abbandono, col respiro affannato ma uguale.
                  Allora, nel triste silenzio della camera, Giacinta, un po' rassicurata, tornava ad
                  avventare gli sguardi addosso ad Andrea, che li evitava restando a capo chino,
                  come chiuso nel dolore. Quegli sguardi lo imbrogliavano:</p>
               <p>- Che ci sia qualcosa di nuovo?</p>
               <p>E accortosi che Giacinta stava per parlare, tentò di sviare il pericolo:</p>
               <p>- L'aria della stanza è rarefatta. Dovremmo rinnovarla. Non ti pare?</p>
               <p>Si alzò per aprire l'invetriata, badando che la corrente non andasse a colpire
                  Adelina: e rimase presso la finestra:</p>
               <p>- Ora sí, si respira! Bisogna rinnovare spesso l'aria; l'ha raccomandato il
                  dottore.</p>
               <pb n="193"/>
               <p>- Non ho piú testa - rispose Giacinta, mettendosi a sedere presso il capezzale,
                  per scacciare una mosca noiosissima dalla faccia impaziente della bambina.</p>
               <p>Si sentiva la sua respirazione, un rantolo lieve. Intanto gli occhi di Giacinta
                  restavan fissi su Andrea.</p>
               <p>- Sei contento del tuo nuovo alloggio? - gli domandò improvvisamente. Non sapeva
                  ella stessa perché gli facesse in quel punto tale domanda.</p>
               <p>- Mah!... - rispose Andrea. - Io mi contento facilmente. Due sole stanzine e fuori
                  di mano; però tranquille, arieggiate. Posso dormire fino alle dodici del mattino,
                  senza che un rumore mi svegli. Né mi vi sento, come altrove nei primi giorni, un
                  pochino spostato. Mi sembra d'avervi abitato da anni. Insomma, un ambiente
                  discreto.</p>
               <p>Parlava con un accento di rassegnazione alquanto esagerato, distrattamente, con
                  gli occhi rivolti al cielo striato di nuvolette rossiccie. E un vivo sentimento di
                  rimorso e di paura lo tormentava, se mai il suo imbarazzo lo avesse tradito.
                  Giacché in quel nuovo alloggio, una gentile personcina, la figlia della padrona di
                  casa, contribuiva piú di tutto a rendergli <emph rend="italic">discreto
                     l'ambiente</emph>. Da alcune settimane egli sentivasi dolcemente riposare gli
                  occhi alla vista di quella figurina svelta, dai lineamenti puri, dal colorito
                  vivace, come se qualcosa di fresco e di gentile emanasse da quell'aspetto sempre
                  sorridente. Eppure la poverina era assai minacciata dagli sbocchi di sangue che
                  ricomparivano una o due volte alla settimana, gettando babbo, mamma, e anche lui
                  in una muta oppressione, affliggentissima. Pensava appunto a quella ragazza,
                  quando Giacinta gli rivolse la <pb n="194"/>parola; e si contenne a stento. Gli
                  era parso ch'ella gli avesse già letto nel cuore.</p>
               <p>Per fortuna, Adelina tornò ad agitarsi, a lamentarsi, a tossire.</p>
               <p>- Andrea, oh Dio! Andrea!</p>
               <p>- Non è nulla. Vedi?</p>
               <p>La bambina spalancava gli occhietti smorti, girandoli attorno, invocando
                  soccorso...</p>
               <p>- Oh quegli occhi! - esclamava Giacinta. - Paion coperti di un velo di polvere,
                  d'una nebbia!</p>
               <p>- No, anzi!</p>
               <p>Ella si chetava apparentemente; e continuava a ruminare il suo terrore
                  invincibile:</p>
               <p>- Era la sua cattiva stella!... Quella povera innocente forse pagava per lei!</p>
               <p>E voleva scacciare il sospetto - Una bestemmia! - diceva, rimproverandosi - che
                  l'assediava notte e dí, da quattro giorni: che Andrea, col suo cattivo influsso,
                  attirasse quella disgrazia sulla bambina... per disfare cosí il piú forte anello
                  della loro catena:</p>
               <p>- Oh! una bestemmia!</p>
               <p>Pure, anche in quel punto, sorgevano a formicolare per la gola tutti i fieri
                  rimproveri che avrebbe voluto fargli sin dal giorno avanti. Ma li ricacciava
                  indietro, vinta da un'inattesa debolezza in faccia a quell'uomo sul quale aveva
                  sempre dominato e dominava con l'energia del proprio carattere. Si sentiva
                  sgomenta:</p>
               <p>- E se le mie parole facessero peggio?</p>
               <p>Avrebbe voluto ridursi piccina piccina, per non urtarlo di fronte, per non
                  irritarlo, per rendersi sopportabile. E mentre le veniva d'implorare grazia e
                  chiedere pietà, si stizziva contro di sé medesima perché commetteva un sacrilegio
                  di amor materno, pensando a lui e ai propri dolori di amante anche <pb n="195"/>lí, innanzi al letto della sua bambina in agonia!</p>
               <p>A un tratto, si scosse, s'avvicinò a Gerace, e presagli risolutamente una
                  mano:</p>
               <p>- Andrea, tu m'inganni!</p>
               <p>E senza dargli tempo di rispondere, tratto dal taschino del vestito un piccolo
                  foglio, glielo spiegazzava sotto gli occhi.</p>
               <p>- Vile usuraio! - borbottò Andrea, riconosciuta la sua cambiale.</p>
               <p>- Che ti ha spinto a questo? - riprese Giacinta.</p>
               <p>- Ah! forse tu credi che l'abbia mandato qui io?</p>
               <p>- Perché una cambiale? Perché volerla rinnovare?</p>
               <p>- È una cosa che mi riguarda - rispose Andrea mortificato.</p>
               <p>- E me no, dunque?... Oh, Andrea! Tu mi inganni, tu non m'ami piú! Perché ricusi
                  di servirti del mio denaro? Non è anche cosa tua? Ti ho mai chiesto conto di
                  nulla? Non sei padrone assoluto? Tu m'inganni! Tu non m'ami piú!</p>
               <p>- Calmati! Zitta...</p>
               <p>Quei rimproveri a voce repressa lo colpivano vivamente, lo sbalordivano. Era la
                  prima volta ch'ella glieli faceva cosí aperti.</p>
               <p>- Sono sempre lo stesso, credimi!... Solamente... non volevo abusare...</p>
               <p>E, per rabbonirla, la stringeva tra le bracca, la baciava.</p>
               <p>- Non mentire! - riprese Giacinta con la voce raddolcita. - Non me lo merito. Abbi
                  il coraggio di dirmi che non m'ami piú, se mai fosse vero che tu non m'ami piú;
                  abbi il coraggio di dirmelo! Preferisco questa spaventevole certezza al tormento
                  del dubbio. Tu sei tutto per me! Perché non dovresti piú amarmi? Che ti ho fatto
                  di male?</p>
               <pb n="196"/>
               <p>Gli s'era gettata al collo, ripetendo le stesse parole: - Abbi il coraggio di
                  dirmelo! Tu sei tutto per me! - ma con intonazione cosí variata, che le rendevano
                  diverse e piú efficaci.</p>
               <p>- Me lo assicuri?... Me lo giuri?</p>
               <p>- Te lo giuro. Farò tutto quello che vuoi.</p>
               <p>- Mi basta. Ah! Il cuore mi si slarga! Respiro!...</p>
               <p>Al colpo di tosse della bambina che s'era mezza riversata fuori delle coperte,
                  Giacinta si voltò e spinse violentemente Andrea verso il letto, senza poter
                  gridare, con gli occhi quasi fuori dall'orbita, guardando la sua figliolina che
                  agitava in una crisi terribile gli sciolti capelli d'oro sulla sponda del letto.
                  Poi cacciò un grido e si lasciò cadere sulla seggiola, premendo i pugni sugli
                  occhi, balbettando:</p>
               <p>- Muore!... Muore!...</p>
               <p>Per la camera avveniva una gran confusione.</p>
               <p>Marietta, accorsa per prima, si dava desolatamente dei pugni alla testa:</p>
               <p>- Ah, Madonna benedetta! Ah, Madonna!</p>
               <p>E invece di aiutare il Gerace col riporre la bambina sotto le coperte, lo
                  impicciava.</p>
               <p>Venne ad aiutarlo Elisa Gessi, sopraggiunta in quel punto con la sua mamma e la
                  signora Villa.</p>
               <p>Queste intanto cercavano di confortare Giacinta:</p>
               <p>- Non perderti d'animo!</p>
               <p>- I bambini resistono a colpi più forti!</p>
               <p>La signora Maiocchi faceva valere la sua esperienza di quando Elisa era
                  bambina.</p>
               <p>- Ecco il dottore! - disse la signora Villa.</p>
               <p>Giacinta gli stese le braccia con le mani giunte.</p>
               <p>- Ah, dottore! La mia bambina! La mia povera bambina!</p>
               <p>Silenzio profondo. Tutti gli occhi si rivolsero a quel viso pallido, dalla
                  barbetta bionda, che a Marietta<pb n="197"/> pareva proprio il viso di nostro
                  Signore sul punto di fare un miracolo. Solo Giacinta, non osando guardarlo,
                  annichilita, con la faccia tra le mani, tendeva ansiosamente l'orecchio, come chi
                  attende una condanna!</p>
               <p>Il dottore si era allontanato dal letto senza dir nulla.</p>
               <p>- Dunque? - gli domandò Andrea sotto voce.</p>
               <p>- È affare di minuti. Portino via la mamma - rispose il Follini.</p>
               <p>Allora Andrea, la signora Villa e Marietta si schierarono davanti al lettino per
                  impedire la vista a Giacinta, che si lasciava trascinare, macchinalmente dalla
                  signora Maiocchi e da Elisa.</p>
               <p>Non piangeva; si sentiva fulminata, si sentiva morire sotto l'impressione di un
                  rimorso, come se ella medesima avesse uccisa la sua creatura, con le proprie mani
                  snaturate! E la smania d'accusarsi di tal delitto al cospetto di tutti le
                  soffocava il cuore, le rendeva convulsa la lingua.</p>
               <p>Vagellava:</p>
               <p>- Oramai! Tutto è finito! Ogni nodo s'è rotto!... Ahimè, forse non lo rivedrò
                  piú...</p>
               <p>Ma come le lagrime cominciarono a sgorgarle abbondanti, tra i singhiozzi che
                  parevano strozzarla, ebbe orrore del suo vagellamento:</p>
               <p>- E pensava a sé, in quel punto?... Oh! Mamma senza cuore!...</p>
               <p>Con un tremito che la squassava tutta, si aggrappava a Elisa supplicandola di
                  lasciarla andare, di farle vedere la sua creaturina per l'ultima volta. Di
                  fargliela baciare... per l'ultima volta!...</p>
               <p>- Vestitela come un'angioletta, tutta di bianco; copritela di fiori... Il suo
                  vestitino piú bello è <pb n="198"/>lí... No, voglio prenderlo io... Anche gli
                  stivalettini nuovi... quegli altri!...</p>
               <p>Poi ricadde, inerte, con gli occhi fissi fissi, sbarrati.</p>
               <p>- Meglio cosí! - disse il dottore.</p>
            </div>
            <div type="chapter" xml:id="IT0020030004" n="3.4">
               <head>IV</head>
               <p>Due settimane dopo, era tuttavia sbalordita. In ogni angolo della casa ritrovava
                  un ricordo della sua bambina; tanti colpi di coltello! Si aspettava, di momento in
                  momento, che un uscio si aprisse e che l'Adelina le balzasse incontro, scotendo
                  quei suoi capelli d'oro arruffati, da piccola selvaggia... Ahimè! Tutti gli usci
                  rimanevano chiusi, e la casa si schiacciava sotto una tristezza enorme, che non
                  sarebbe finita mai piú!</p>
               <p>- Mai piú! Oh, n'era certa! In quella disgrazia le s'era sviluppato una terribile
                  facoltà: vedeva le cose proprio com'erano, spoglie d'ogni fallace apparenza; e si
                  sentiva già disillusa della vita. Non gliene importava piú nulla. Per chi doveva
                  importargliene?</p>
               <p>- Per chi ti vuol bene - gli rispondeva Andrea.</p>
               <p>- Ah!... C'è ancora qualcuno che mi voglia bene?</p>
               <p>A queste parole, pronunziate con accento di sconforto, di distacco rassegnato,
                  senz'ironica amarezza, Andrea non insistette:</p>
               <p>- Povera Giacinta! Gli faceva pietà.</p>
               <p>E le stava intorno, da mattina a sera, premuroso, affettuoso, dolente che le sue
                  parole di consolazione non producessero nessun effetto.</p>
               <pb n="199"/>
               <p>A vederlo cosí, a sentirlo parlare a quel modo, Giacinta piú tosto s'irritava:</p>
               <p>- Mi prendi dunque per una bimba? È inutile. Ho aperto gli occhi! Le belle parole
                  non mi lusingano piú!</p>
               <p>Voleva morire, lo ripeteva spesso:</p>
               <p>- Sarà dolce riposare accanto alla propria creaturina, sotto le zolle umide e
                  fresche, nel gran silenzio, nel gran buio!...</p>
               <p>- Ma che discorsi son questi? - rispondeva Andrea, rivoltandosi. - Io non aveva
                  mai creduto che quella figliolina occupasse un sí gran posto nella nostra vita,
                  nella mia, specialmente, lo confesso; ma dal mio dolore capisco che il tuo
                  dev'essere immenso. Però, bisogna prendere il mondo com'è. Che si rimedia?</p>
               <p>Giacinta lo lasciava dire. Se ne stava sola sola nella penombra della camera,
                  rannicchiata su d'un canapè.</p>
               <p>Non voleva né pensare, né accorgersi di vivere; e si affondava, con un accanimento
                  dolorosamente voluttuoso, in quel suo torpore che somigliava alle sonnolenze
                  snervanti di certe tiepide giornate di autunno.</p>
               <p>Quando Andrea o qualche amica veniva a riscuoterla, levavasi a malincuore, con
                  lentezza da sofferente; talvolta non si levava neppure, e riceveva le amiche a
                  quel modo, scusandosi:</p>
               <p>- Mi sento tutta rotta, fiaccata... Non so. Cosí, provo un po' di sollievo.</p>
               <p>- Invece t'impoltronisci, ti sfibri - le disse un giorno la signora Villa.</p>
               <p>- Che male c'è? Tanto, non ho piú voglia di nulla!</p>
               <p>Il cicalio della signora Villa e di Elisa Gessi le <pb n="200"/>aliava attorno gli
                  orecchi, ma non le penetrava nel cervello. Solamente, ella rifletteva che
                  quell'Elisa, dopo maritata, era diventata un'altra:</p>
               <p>- Mostrava le ugne, graffiava!</p>
               <p>Ma, no, non voleva saperne piú niente di tutte le sciocchezze, di tutti i
                  pettegolezzi, di tutte le malignità di cui le sue amiche parlavano. E se suo
                  malgrado sorrideva, se accorgevasi che la sua curiosità femminile si fosse
                  lasciata un po' sedurre, rinfacciavasi questi involontari abbandoni come una
                  colpa: e si rituffava nel suo torpore.</p>
               <p>Finalmente, una mattina Andrea la sorprese in salotto un po' piú tranquilla,
                  quantunque dagli occhi di lei si scorgesse che aveva pianto da poco.</p>
               <p>- Hai ragione - gli disse. - Non si fa violenza alla natura. Oggi il cuore mi si
                  riapre alla vita, e non so perché...</p>
               <p>- Cosí mi fai piacere! Cosí ti volevo!</p>
               <p>Giacinta gli si attaccò al braccio, e intanto si aggiravano per salotto,
                  lentamente, fermandosi a riprese, continuava quasi sotto voce:</p>
               <p>- Senti, Andrea: cangeremo tenore di vita, vivremo piú raccolti, piú isolati. Che
                  bisogno abbiamo degli altri? Non possiamo viver felici soltanto da noi? Mi sento
                  rinascere. Ho qui dentro l'effusione dei primi giorni del nostro amore, con
                  qualcosa di piú soave, di piú pacato. Ah, com'erano belli quei giorni!... Andremo
                  in villa. Vi passeremo delle settimane, dei mesi. Dev'essere una delizia, col mare
                  che brontola a pochi passi da un lato, con la campagna tutta verde dall'altro. Non
                  è vero?</p>
               <p>- Certamente, una delizia!</p>
               <p>- Andremo anche in barca. Ci divertiremo a pescare, come due anni fa, te ne
                  rammenti? prima che la mamma morisse, quanto tu volevi saltare <pb n="201"/>da una
                  barca in un'altra... (oh, che paura!) e tuffasti in mare.</p>
               <p>- Se me ne rammento!</p>
               <p>- Ma ora saremo soli; non voglio vedere altri visi. E non mi tormenterò piú; avrò
                  fiducia nel tuo amore. Non è una follia vivere in continui sospetti? Ah! In
                  quest'ultima disgrazia, mi pareva d'essermi sperduta in una grande solitudine; e
                  avevo paura! Ed ecco! sento di nuovo cantarmi nell'animo i dolci richiami della
                  speranza e della felicità, come se la vita mi s'aprisse dinanzi ora, per la prima
                  volta, e m'invitasse ad entrare. Donde viene questo ripullulare del cuore? Questo
                  rifiorire della giovinezza? Non lo credevo piú possibile, e non mi par vero.</p>
               <p>E il suono della sua voce dileguava pel salotto, mentr'ella un po' inquieta
                  fissava il volto d'Andrea, un volto serio e pensoso.</p>
               <p>- Perché non dici nulla?</p>
               <p>- Perché non è facile - rispose Andrea - manifestare con parole emozioni cosí
                  profonde. I ricordi ci lasciano una grande amarezza nel cuore, se rammentano
                  delizie, dolcezze, felicità!... Hai ragione. Avverto anch'io un peso al cuore. Pur
                  troppo, evocando il passato, si capisce che qualcosa di noi è già sparita e non
                  potrà piú ritornare!</p>
            </div>
            <div type="chapter" xml:id="IT0020030005" n="3.5">
               <head>V</head>
               <p>Ma dopo un mese d'intermittente tranquillità, il doloroso sospetto le si era di
                  nuovo svegliato nell'animo; e si ritrovava daccapo martirizzata, esausta di
                  forze.</p>
               <pb n="202"/>
               <p>- Se potessi non amarlo piú! Se una mattina mi svegliassi col cuore rassegnato o
                  indifferente!</p>
               <p>- Ma dunque lei crede di amarlo ancora? - le disse il dottor Follini.</p>
               <p>Giacinta gli spalancò gli occhi in faccia, come s'egli avesse tentato di
                  strapparle un brano del cuore, vivo vivo!</p>
               <p>Il dottore, un po' sconcertato, si mise a sfogliare alcuni giornali di moda aperti
                  sul tavolinetto di lacca. S'era dunque ingannato?</p>
               <p>- Con le donne, chi indovina è bravo.</p>
               <p>- Perché? - domandò Giacinta, dopo alcuni momenti di silenzio.</p>
               <p>- È inutile che glielo spieghi. Può anche darsi ch'io non abbia saputo osservar
                  bene, o abbia scambiato un fenomeno per un altro, o mi sia lasciato fuorviare
                  dalle apparenze... Forse...</p>
               <p>- Dica!</p>
               <p>- Forse... non sono piú disinteressato come sul principio.</p>
               <p>- Scherza!</p>
               <p>- E se parlassi seriamente?</p>
               <p>- Capisco: è una gentile maniera di rimproverarmi. Ha ragione; divento indiscreta.
                  Ma che vuole? Nessuno sa intendermi. Lei solo mi tollera, mi compatisce, come una
                  vera malata.</p>
               <p>- Purché la malattia non si attacchi al dottore!</p>
               <p>- È impossibile; lei sa bene...</p>
               <p>Certamente, non era possibile. Perché s'era lasciate scappar di bocca quelle
                  parole?</p>
               <p>- Le donne come quella amano una volta sola; le loro forze si esauriscono
                  nell'unica battaglia della loro vita...</p>
               <p>E scendendo le scale, a capo chino, il dottore <pb n="203"/>sbatteva la mazzetta
                  fra le colonnine di ferro fuso della ringhiera.</p>
               <p>Andrea, poco dopo, trovò Giacinta che si asciugava gli occhi.</p>
               <p>- Hai pianto?... Che cosa è stato?</p>
               <p>- Nulla.</p>
               <p>- Al solito! Ti torturi per capriccio, e torturi gli altri...</p>
               <p>Sentendolo parlare con la lingua un po' impacciata e vedendolo pallidissimo,
                  Giacinta balzò dalla seggiola:</p>
               <p>- Ti senti male?</p>
               <p>- Un leggero disturbo... di stomaco, una cosa da nulla.</p>
               <p>Ella gli tastava la fronte:</p>
               <p>- Come hai ghiacce le mani! Che cosa ti senti?</p>
               <p>Andrea la guardava con gli occhi sbalorditi:</p>
               <p>- Non so... forse quel bicchierino di digestivo... preso pochi momenti addietro...
                  Ero già indisposto, sin dal mattino...</p>
               <p>Si buttò sul canapè, per riposarsi, chiudendo gli occhi, sforzandosi di vincere lo
                  sconcerto...</p>
               <p>- Una tazza di caffè? - disse Giacinta.</p>
               <p>- Grazie. Lasciami stare; non farmi parlare.</p>
               <p>Ella gli sedette al fianco. Andrea restava immobile, senza neppure rispondere alle
                  affettuose strette della mano di lei:</p>
               <p>- Il suo stomaco indebolito rifiutava i liquori, assolutamente! Non avrebbe piú
                  ritentato. Ed ecco un'altra distrazione che gli veniva negata. Ormai non sapeva
                  piú in che modo affogare la sua noia, la sua stanchezza, la sua viltà!... Sí la
                  sua viltà! Nessuna poteva rinfacciargliela piú energicamente che non se la
                  rinfacciasse egli stesso... Ma quel suo <pb n="204"/>tardivo svegliarsi di
                  dignità, ch'ei non riusciva a palesare, che mai valeva?</p>
               <p>E quando Giacinta, aggrappandoglisi febbrilmente al collo, gli scottava la pelle
                  del volto con le labbra di fuoco, e gli ripeteva angosciosamente: "Fingi almeno!
                  Sappimi ingannare!" egli s'ingegnava di mentire con tanta buona volontà, che
                  spesso arrivava fino a ingannare sé medesimo.</p>
               <p>Non lei!</p>
               <p>Giacinta, una mattina, aveva fatto chiamare il dottor Follini, che da una
                  settimana non la visitava.</p>
               <p>- Dottore, non dormo piú. Mi dia nuovamente cloralio!</p>
               <p>La voce era tremula, le mani convulse.</p>
               <p>Il Follini le gittò addosso uno sguardo scrutatore, di scienziato all'erta:</p>
               <p>- La crisi? Se l'aspettava da un pezzo.</p>
               <p>- Com'è vigliacco quell'uomo! - disse Giacinta, nascondendo la faccia tra le
                  mani.</p>
               <p>- O dunque?</p>
               <p>- Che importa? Dev'esser mio!... Sarà mio per sempre!</p>
               <p>E continuava, a scatti, compiendo con l'efficacia della voce e del gesto il rapido
                  accenno della parola:</p>
               <p>- Potevo essere anch'io un modello di moglie... Oh, provo orrore di me stessa...
                  Ma ho bisogno di lui. E saprò farmi amare; non sono donna per nulla: vedrà...
                  Questo pure è un nuvolo passeggero... Mi faccia dormire, intanto. Oh! La mia
                  povera testa riposi almeno la notte!... Lo crederà? Mi era stato detto d'una
                  vecchia, d'una specie di maga, che prepara dei filtri d'amore (rida pure, divento
                  superstiziosa come una femminuccia!) e sono andata da lei. Una stamberga umida e
                  buia. Tremavo dalla paura dinanzi alla brutta megera; ma le sue parole <pb n="205"/>ebbero, per un momento, la incredibile potenza di farmi sperare l'assurdo. E
                  uscii di là consolata, come se la boccetta di filtro da lei datami contenesse
                  davvero la mia salvezza... Ma la buttai via, appena giunta a casa,
                  vergognandomi... Noi donne siamo pazze. Ci tendiamo da noi stesse una fitta rete
                  di inganni. La colpa non è forse tutta nostra; abbiamo la testa debole.
                  Bisognerebbe possedere un briciolo di senno di piú; bisognerebbe...</p>
               <p>E si fermò un istante, con le pupille fisse su qualcosa che pareva sfuggirle.</p>
               <p>- Scusi. Che può importarle di tutto questo? - ella riprese con tristezza.</p>
               <p>- Anzi, m'interessa tanto!</p>
               <p>Nel silenzio che seguí, gli occhi di lei, gonfi di lagrime, sorridevano al dottore
                  diventato serio e muto. Un alito refrigerante le accarezzava il viso, un senso di
                  riposo ineffabile la ristorava.</p>
               <p>E quando il dottore, rizzatosi a un tratto e strettale forte la mano, andò via
                  senza dire una parola, ella non si mosse; ma guardò lungamente l'uscio dietro cui
                  egli era sparito.</p>
               <p>- Perché non l'aveva conosciuto prima?</p>
               <p>E il suo pensiero si perdeva a poco a poco in una densa nebbia, come nel
                  sonno.</p>
            </div>
            <div type="chapter" xml:id="IT0020030006" n="3.6">
               <head>VI</head>
               <p>Andrea rimaneva spesso fino alle undici della mattina a crogiolarsi nel letto,
                  finché il sole non gli penetrava in camera per l'imposta lasciata socchiusa.</p>
               <pb n="206"/>
               <p>Di tratto in tratto, sentiva nella stanza accanto il lieve fruscío della veste
                  della sua padroncina di casa, che andava e veniva. Il sottile uscio intermedio
                  lasciava facilmente indovinare le diverse occupazioni della ragazza:</p>
               <p>- Prende il caffè. - Ravvia. - Si pettina. - Legge il giornale.</p>
               <p>E quando ella tossiva, Andrea sollevava il capo dai cuscini. Quella tosse secca e
                  insistente gli faceva male:</p>
               <p>- Povera ragazza!</p>
               <p>Se s'alzava un po' più presto, indugiava volentieri in casa fin dopo mezzogiorno,
                  fumando, leggiucchiando, aspettando di sentire nell'andito il passo lesto e
                  leggero di lei, e allora apriva subito l'uscio:</p>
               <p>- Buon giorno, signorina.</p>
               <p>- Buon giorno, signor Andrea.</p>
               <p>- È freddino oggi.</p>
               <p>- Non mi pare.</p>
               <p>Andrea trovava ogni volta un piccolo pretesto per trattenerla, per farla
                  ridere.</p>
               <p>- Donde le cava tante stramberie? - gli diceva Elvira.</p>
               <p>- Sono il mio fondo di cassa.</p>
               <p>E se scappava via, accesa nel volto, ridendo ancora, egli si ritirava nelle sue
                  stanze col cuore in un'onda soave di mestizia.</p>
               <p>Da un mese rincasava quasi periodicamente verso le otto di sera, per
                  un'oretta.</p>
               <p>Era sicuro di trovarla nella camera di lei, insieme col babbo e con la mamma,
                  attorno al tavolino rotondo. La signora Emilia, sempre con gli occhiali sul naso,
                  infilava straccamente gli eterni <pb n="207"/>punti della sua calza; Elvira e il
                  signor Domenico giuocavano a dama.</p>
               <p>- Perde, è vero?</p>
               <p>- Vinco invece.</p>
               <p>- Il babbo, troppo indulgente, la fa vincere a posta.</p>
               <p>- Vinco per valore. Ho vinto anche lei.</p>
               <p>- Una sola volta.</p>
               <p>- Due volte. Ha la memoria corta, a quel che pare.</p>
               <p>- Ma io potrei darle scacco in tre mosse, giocata per giocata.</p>
               <p>- Si provi.</p>
               <p>Allora quella testina chinata sulla scacchiera, con le ciocchette dei capelli che
                  le adombravano la fronte; la bella mano dalle dita affusolate, che muoveva i pezzi
                  bianchi lestamente; il tiepido alito che qualche volta gli arrivava sulla faccia,
                  se le si accostava inavvertitamente un po' troppo, gli davano una dolce sensazione
                  di calma, d'intimo benessere; gli richiamavano in mente i giorni felici della sua
                  fanciullezza, tra la mamma e le sorelle nella casa nativa, sulla riviera di
                  Posillipo tutta smagliante di sole.</p>
               <p>Una mattina, Andrea s'era fermato sull'uscio di quella stanzina tagliata
                  nell'anticamera con un paravento.</p>
               <p>Elvira, smesso di cucire, accarezzava il canino nero e peloso che, raggomitolato
                  sul canapè accosto a lei, continuava a ringhiare.</p>
               <p>- Non le vuole bene - gli disse. - Ha paura degli estranei.</p>
               <p>- Non ha imparato a conoscermi - rispose Andrea - ma ci faremo presto amici. E lei
                  come sta? <pb n="208"/>Badi al riscontro dell'uscio e della finestra; può farle
                  male.</p>
               <p>- Oh!</p>
               <p>Ella alzava le spalle seccata.</p>
               <p>- Vuol saperla? Un bel giorno manderò a spasso il dottore e le sue pillole
                  d'arsenico e digitale. Mi guarirò a modo mio.</p>
               <p>- Avrebbe torto.</p>
               <p>Andrea, sedutosi presso il tavolino da lavoro che Elvira aveva davanti, riprendeva
                  subito:</p>
               <p>- Gli sbocchi di sangue sono cessati?</p>
               <p>- Quasi: ma la mamma, benedetta lei! non vuol persuadersene. Ha sempre il nostro
                  povero Eugenio dinnanzi gli occhi. Via, lo dica, francamente: le par viso da
                  tisica il mio?... Ed ho un appetito, un appetito!...</p>
               <p>Andrea assentiva col capo:</p>
               <p>- Sí, l'appetito è una bella cosa; però l'arsenico e la digitale non bisogna
                  trascurarli.</p>
               <p>Un allegro brusio di ragazzi montava dalla corte; e i riflessi della parete
                  dirimpetto, invasa dal sole, diffondevano per la stanzina una luce mite e
                  ridente.</p>
               <p>- Perché non fa delle passeggiate?</p>
               <p>- Mi annoio, di tutto.</p>
               <p>- Si faccia animo; la bella stagione è vicina.</p>
               <p>- Crede che mi dispiaccia di morire? Sono rassegnata. Anzi, anzi!... Una volta o
                  l'altra dovrà accadere. Meglio prima che poi; avrò meno guai... Ma lasciamo questi
                  discorsi. E il suo miracolo, il famoso miracolo delle carte da giuoco che debbono
                  rimanere attaccate al soffitto a un suo semplice comando? Quando me lo farà vedere
                  cotesto gran miracolo?</p>
               <p>- Ah! Bisogna pagare per vederlo - rispose Andrea affettando gravità.</p>
               <pb n="209"/>
               <p>- Quanto? Un centinaio di mila lire? Una cosina da nulla; eccole qui.</p>
               <p>Stese la mano a un pezzettino di carta e, fattovi su col lapis un ghirigoro,
                  glielo porse, ridendo:</p>
               <p>- Un <emph rend="italic">buono</emph> per la Banca... dei miei sospiri; sarà
                  pagato a vista. Ora vado di là a prendere le carte e a chiamare la mamma.</p>
               <p>Mentre Gerace, levatosi in piedi, rimescolava solennemente il mazzo, era comparsa
                  sull'uscio la signora Emilia, pallida, scarna coi grandi occhiali sulla punta del
                  naso, e la calza pendente dal filo passato dietro il collo. Guardava tristamente
                  la sua povera figliola, che seguiva, attentissima, l'operazione di Andrea.</p>
               <p>Questi, rimboccatesi le maniche del vestito, strette le carte fra l'indice e il
                  pollice d'una mano, le faceva scoppiettare con l'indice e il pollice dell'altra,
                  come un prestigiatore:</p>
               <p>- Osservi bene. Sono le sue carte; non gliel'ho mica scambiate, attenta, dunque:
                  incomincio!...</p>
               <p>- Chi sa quale scherzo sta per farmi, al suo solito?</p>
               <p>- Lo crede uno scherzo? Allora, allora...</p>
               <p>- No, no; un miracolone!...</p>
               <p>- <foreign xml:lang="fre" rend="italic">Voilà!</foreign> Al mio comando...</p>
               <p>Elvira, sopraffatta da un repentino nodo di tosse, diventata livida in viso, s'era
                  abbandonata sul canapè, portando il fazzoletto alla bocca.</p>
               <p>- Non è nulla, - si affrettò a dire, rimettendosi quasi subito. - È passato: non è
                  nulla.</p>
               <p>Ma non poté nascondere il fazzoletto senza che Andrea non si accorgesse della
                  macchia rossa rimastavi impressa. La signora Emilia era scappata via per non farsi
                  vedere dalla figlia con le lagrime agli occhi.</p>
               <pb n="210"/>
               <p>Andrea posò le carte sul tavolino:</p>
               <p>- Si riguardi; continui la cura...</p>
               <p>- Non prenda ora questa scusa...</p>
               <p>- È impossibile; non saprei piú far nulla. Rimandiamo il miracolo a un'altra
                  volta. Ma si riguardi, si riguardi!</p>
            </div>
            <div type="chapter" xml:id="IT0020030007" n="3.7">
               <head>VII</head>
               <p>Il rosso di quella macchia di sangue gli era rimasto cosí nella mente, che nel
                  salotto della contessa lo vedeva rifiorire sulle labbra di lei e della signora
                  Villa, sul tappeto, sui mobili, su le pareti, sui cristalli, su le doppie tende,
                  bianche e grigie, che moderavano il luminoso sorriso di quella giornata
                  primaverile; e, disteso sulla poltrona, le mani nelle tasche dei calzoni e le
                  gambe accavalciate, socchiudeva gli occhi per evitarne l'opprimente
                  persecuzione.</p>
               <p>Intanto la signora Villa, nel vano della finestra, continuava sotto voce le sue
                  confidenze a Giacinta. E si accendeva, e gesticolava, e le si chinava quasi
                  sull'orecchio per dare piú efficacia a certe parole: poi rizzava il capo e la
                  guardava fissa, interrogandola anche con lo sguardo:</p>
               <p>- Ho forse torto? Ho forse torto?</p>
               <p>Quei dissapori tra l'Ernesta e il suo amante interessavano poco Giacinta; ma, per
                  convenienza, mostrava d'ascoltarli attentamente, dando ragione all'amica con lievi
                  accenni del capo, voltandosi di tanto in tanto per osservare Andrea che pareva
                  assorto a contemplare gli stucchi dorati della volta.</p>
               <pb n="211"/>
               <p>- Ne riparleremo - conchiuse la signora Villa. - Cara mia, sono stufa!</p>
               <p>Andrea s'era alzato per salutarla al passaggio.</p>
               <p>- Gerace - ella gli disse - che trista cera avete oggi!</p>
               <p>- Ho dormito poco, ed ho una tale accapacciatura!</p>
               <p>Però queste scuse, pronunziate con visibile impaccio, non persuasero Giacinta. Il
                  suo cuore di donna già presentiva un pericolo.</p>
               <p>- Che ti è accaduto? - gli domandò, appena la signora Villa fu andata via.</p>
               <p>- Nulla! Nulla!</p>
               <p>L'insolita vivacità della risposta la colpí.</p>
               <p>- Hai dei segreti per me?</p>
               <p>- Vorresti farmi una colpa anche del mal di capo?</p>
               <p>Per alcuni minuti stettero zitti. Andrea picchiava con la punta della mazzettina
                  sul tappeto; Giacinta, di faccia, con la fronte corrugata, si mordeva le labbra,
                  sfilacciando nervosamente la frangia della cravatta di seta che le scendeva sul
                  petto.</p>
               <p>- Hai perduto la parola?</p>
               <p>- Senti - disse Andrea, rizzandosi bruscamente sulla vita. - Da qualche tempo, sei
                  diventata assai strana. Mi rimproveri senza motivo; mi tratti come un amante
                  venuto in uggia, quasi cercassi un pretesto, una scusa per romperla. Questa vita
                  di diffidenza, di sospetti, di rancori nascosti, oh! è insopportabile! Tu pretendi
                  l'assurdo. Non si può essere, tutti gli anni, tutti i mesi, tutti i giorni, dello
                  stesso umore. I nervi, la stagione... che so io? Ogni anno che passa ci lascia
                  cambiati. Si diventa piú seri; si guarda la vita da un altro punto di vista; si
                  ama quanto prima, forse piú...</p>
               <pb n="212"/>
               <p>- O si finisce d'amare!</p>
               <p>Andrea restò confuso al tono freddo e vibrato della risposta.</p>
               <p>- A chi alludi?</p>
               <p>- Non a me, certamente. Io mi striscio ai tuoi piedi, come un verme; io, che ti ho
                  dato spontaneamente e generosamente tutta me stessa, ora mi rassegno a chiederti,
                  quasi in carità, quel ricambio d'affetto che avrei diritto d'esigere; io... io che
                  ho abbassato il mio orgoglio di donna fino a implorare una terribile
                  dichiarazione, che potrebbe uccidermi sul colpo!... E tu intanto? Non sai parlarmi
                  schietto; t'avvolgi in una nebbia di mezze negazioni che complicano i nostri
                  equivoci e ne creano dei nuovi. Fai di piú: inverti le parti. Ah! Son io che ti
                  tratto da amante venuto in uggia? Sono io? Mia madre aveva ragione: "Povera
                  illusa, tu che credi all'amore di un uomo; povera illusa!". Sí, mia madre aveva
                  ragione!</p>
               <p>- E colui che crede a quello di una donna?</p>
               <p>- Che intendi dire?</p>
               <p>Andrea s'alzò dalla poltrona, masticando una risposta.</p>
               <p>- Parla, parla! - insisteva Giacinta.</p>
               <p>- Parlerò; non voglio piú fingere!</p>
               <p>Ella rimase a guardarlo, ansante, sollevando lentamente la persona, tesa verso di
                  lui come per aiutarlo nello sforzo.</p>
               <p>- Sono geloso!... Quel tuo dottore... - balbettò Andrea.</p>
               <p>- ...È geloso?</p>
               <p>Giacinta se lo ripeté, non osando credere ai suoi orecchi; poi, con uno scatto di
                  gioia, gli si gettò al collo:</p>
               <p>- È geloso!... Fanciullo!... Sei geloso? Davvero?</p>
               <pb n="213"/>
               <p>Mai non aveva sentito da lui più dolce parola d'amore! E lo abbracciava, lo
                  baciava, gli palpava i capelli con le mani smarrite: e rideva, con una specie di
                  singhiozzo, pel fremito che l'agitava da capo a piedi:</p>
               <p>Fanciullo! Fanciullo!... E hai potuto sospettare?...</p>
               <p>Andrea, che non s'attendeva questo scoppio, non osava di resistere.</p>
               <p>- E hai potuto sospettare!... Oh!</p>
               <p>- Non negarlo - egli rispose, tentando debolmente di svincolarsi. - C'è stato un
                  giorno...</p>
               <p>- Sí, perché negartelo? C'è stato un giorno in cui per disperazione, desiderai di
                  poterti non piú amare. Credetti non mi restasse altro che rimpiangere la mia
                  felicità morta per sempre, il tuo affetto svanito! Ma... come non amarti piú? È
                  mai possibile?</p>
               <p>E si stringeva a lui con un gesto di paurosa, quasi ci fosse lí qualcuno che
                  volesse rubarglielo. Andrea sorrideva, stentatamente, sentendo già allacciarsi da
                  una nuova e irresistibile malia. Quelle mani tremanti di commozione che gli
                  brancicavano i capelli e la fronte; quella voce stranamente melodiosa, che gli
                  carezzava gli orecchi e gli ricercava il cuore con un deliziosissimo
                  serpeggiamento; quelle pupille accese dai crescenti bagliori d'una felicità non
                  sperata, gli producevano il solito effetto di rammollirgli le ossa, d'intorpidirne
                  la volontà, di stroncarlo, com'egli diceva.</p>
               <p>Giacinta, presolo per le mani, dondolando lentamente la persona, continuava a
                  parlare con quella voce stranamente efficace, simile a un mormorio:</p>
               <p>- Che sciocchi siamo stati!... Ma non ricominceremo; abbiamo sofferto troppo.
                  Capisci? Col tacere si fa peggio; le ombre prendono corpo, un fuscellino<pb n="214"/> sembra un trave... Geloso? Ma non lo ripetere!... Vuoi che il dottore
                  non venga piú qui? Sarà fatto subito... No?... Che vorresti dunque? Son pronta a
                  tutto... Ah!... Un'idea. Se tu venissi ad abitare il quartierino del secondo
                  piano?</p>
               <p>- Ti pare? La mia condizione è abbastanza difficile. La gente...</p>
               <p>- La gente? - lo interruppe Giacinta. - Ne ho mai tenuto conto?</p>
               <p>- No, no, sarebbe un capriccio soverchio...</p>
               <p>E intanto che svincolatosi da lei si lasciava cadere sul canapè accosto, Giacinta
                  con un rapido movimento gli si sedeva sulle ginocchia, avvolgendogli di nuovo le
                  braccia al collo:</p>
               <p>- Mi vuoi bene?</p>
               <p>- Sí.</p>
               <p>- Mi vorrai sempre bene, sempre?</p>
               <p>- Sempre!</p>
               <p>- Oh, se un'altra Adelina, venisse a legarci ancora piú forte!</p>
               <p>- Ma!...</p>
               <p>- Come ti voglio bene!</p>
               <p>Andrea, vinto, la faceva saltare leggermente sulle ginocchia baciandole e
                  ribaciandole una mano.</p>
            </div>
            <div type="chapter" xml:id="IT0020030008" n="3.8">
               <head>VIII</head>
               <p>- Oh, ecco Gerace! - esclamò il Ratti, che s'accorse il primo dell'entrata di
                  lui.</p>
               <p>In quella stanzetta sul mezzanino del Caffè della Pantera, col pretesto di bere
                  fra amici un bicchiere di Chianti o di vino marchigiano, si faceva quasi ogni sera
                  un giochetto d'azzardo, da vincervi o perdervi belle centinaia di lire.</p>
               <pb n="215"/>
               <p>Andrea mancava di rado; un'aura di fortuna lo favoriva, dopo una disdetta di
                  parecchi mesi. Quella sera però non si sentiva in vena; era di cattivo umore.</p>
               <p>- No, non seggo - rispose al Ratti, che voleva fargli posto accanto a sé.</p>
               <p>E andò vicino al cavalier Mochi, da cui gli era stato accennato d'accostarsi.</p>
               <p>- Sapete? L'ha messo alla porta il povero Merli.</p>
               <p>- Come ne sarà contento! - rispose Andrea.</p>
               <p>- Ah, questa è carina!</p>
               <p>- Che c'è di nuovo? - domandò Porati, alzando il suo faccione apoplettico,
                  rimescolando le carte.</p>
               <p>Mochi ripeté la risposta d'Andrea.</p>
               <p>- Non è carina?</p>
               <p>- Perfetta!</p>
               <p>Mentre tutti ridevano, il Mochi s'era piegato verso l'orecchio del ricevitore, che
                  si mangiava i baffi zitto zitto.</p>
               <p>- Un giorno o l'altro - gli disse - Giacinta farà lo stesso con lui. Il dottor
                  Follini sta per dargli il gambetto.</p>
               <p>Colui continuò a rodersi i baffi, senza rispondere; perdeva.</p>
               <p>- Ecco il vostro fante di cuori! - esclamò il Porati, rivolgendosi a Gerace.</p>
               <p>Andrea, dopo aver risposto col capo che quella sera non giocava, a un tratto,
                  mutato parere, cavò dal portamonete un biglietto da cinquanta, lo avvolse a
                  pallottola e lo buttò sul tappeto verde. Il fante di cuori vinceva.</p>
               <p>- E bisogna anche pregarvi! - disse il Porati con stizza.</p>
               <p>Ratti insisteva perché Andrea andasse a sederglisi accosto:</p>
               <pb n="216"/>
               <p>- Voi portate fortuna.</p>
               <p>Ma Andrea girava attorno al tavolino, fermandosi dietro le spalle di chi teneva la
                  mano, lasciando sul tappeto la sua posta, che si raddoppiava ad ogni colpo.</p>
               <p>Trovatosi vicino al Ratti, questi lo afferrò per la falda del vestito:</p>
               <p>- Senza di voi, sarebbe stato un vero disastro per me. Non vi lascio piú
                  andare.</p>
               <p>Le carte erano ritornate in mano al Porati, che le mescolava, ne faceva dei
                  mucchietti da rimescolare a parte accuratamente, per rompere la sua disdetta. Quei
                  tre biglietti da cento, che Andrea lasciava lí, sul tappeto, gli facevano gola e
                  se li divorava con gli occhi. Ma come perdette anche lui, buttò via le carte e si
                  alzò dal tavolino sbuffando. Si alzarono tutti.</p>
               <p>- Badate, Gerace - venne a dirgli il Mochi. - Da qualche tempo in qua voi vincete
                  spessissimo... Non è buon indizio. Fortunato in amor non giochi a carte, insegna
                  il proverbio... E quel povero Merli! Dev'essersi ridotto noioso parecchio, col suo
                  romanticismo, se neppure l'Ernesta non ne ha potuto piú.</p>
               <p>- È un bravo ragazzo - rispose Andrea.</p>
               <p>- Certamente. Ma noioso. Buona notte, signori.</p>
               <p>E il Mochi andava via, aggiustandosi la lente all'occhio sinistro, sorridendo
                  appena, con le labbra un po' contorte.</p>
               <p>Nel tornare a casa, Andrea s'era sciorinato, come per scuotersi d'addosso nella
                  frescura notturna l'opprimente, indefinito malessere portato via da casa Grippa di
                  San Celso. Nell'anticamera accese un cerino e infilò l'andito in punta di piedi.
                  Ma, passando davanti l'uscio a cristalli della camera d'Elvira,<pb n="217"/> al
                  vederlo socchiuso, si fermò: e accese un altro cerino.</p>
               <p>- Era una dimenticanza?... O la povera ragazza, sentitasi venir male, aveva aperto
                  l'uscio, chiamato al soccorso, e nessuno aveva udito?</p>
               <p>Stava per affacciarsi dentro, ma si trattenne:</p>
               <p>- No; poteva sembrare una sconvenienza.</p>
               <p>E, sempre in punta di piedi, passò oltre.</p>
               <p>Appena Elvira, agitandosi sul letto, fu ripresa dalla tosse, Andrea si mise ad
                  origliare dietro l'uscio chiuso a chiave, che separava le due camere:</p>
               <p>- Povera ragazza! Dorme cosí poco la notte!</p>
               <p>Al tossicchiare dell'ammalata egli provava, ogni volta, un senso di oppressione al
                  petto, un'intima commozione dolorosa, della quale, intanto, si compiaceva. Quella
                  sera però, il ricordo della scena con Giacinta lo spingeva, negli intervalli di
                  silenzio, a divagare:</p>
               <p>- Come s'era impigliato da sé stesso in una rete piú fitta! Gli accadeva sempre
                  cosí! Geloso, lui? Nemmeno per sogno. Avrebbe abbracciato con gratitudine chi
                  fosse riuscito a soppiantarlo... Sí? Menti. Alle strette, diventi vile! - egli
                  s'interrompeva, apostrofandosi a bassa voce. - Perché non era stato coi volontari
                  di Garibaldi? Non gli era bastato l'animo. La sua schiavitú, in fondo in fondo,
                  non gli dispiaceva!</p>
               <p>Se la rinfacciava, spietatamente, per incitarsi con la vergogna, insistendo, ecco
                  nell'altra camera un lieve rumore di tazza o di bicchiere posato sul marmo:</p>
               <p>- Povera ragazza! Ingoia tanti intrugli!... E sarà inutile: morrà consunta!</p>
               <p>Al brivido che gli corse per la schiena restò immobile, cogitabondo.</p>
               <pb n="218"/>
               <p>E mentre la gentile figura d'Elvira gli sorrideva pietosamente nella fantasia,
                  come una bella visione inondata di mite luce argentea, ecco l'altra, quella di
                  Giacinta, che gli si piantava di faccia, muta, senza un gesto, terribilmente irta
                  di rimproveri...</p>
               <p>- Che colpa n'aveva lui? C'entrava forse la volontà nel mutamento del suo cuore?
                  Non si ama quando si vuole, ma quando si può. Ah! La sua vera e sola colpa era il
                  mentire! Che vita!... Che catena!... Dio, come le si spezza il petto a questa
                  povera ragazza!</p>
               <p>Lo scricchiolio del lettino ad ogni scossa di tosse, gli pareva proprio quello di
                  tutte le costole del magro corpicino dell'ammalata.</p>
               <p>Stette ancora un pezzo in ascolto; poi, sentendosi intirizzire, cominciò a
                  spogliarsi. E così in maniche di camicia, aperto senza far rumore un cassetto per
                  riporvi delle carte, trasalí alla vista del ritratto di Giacinta, che, ora tenuto
                  nascosto, gli era balzato sotto gli occhi come un'improvvisa apparizione.</p>
               <p>La testa china da una parte un po' indietro, con lo sguardo intento che pareva
                  volesse penetrargli sino al fondo del cuore, la bocca ingrandita dall'esagerazione
                  delle ombre, le labbra quasi sarcastiche, il mento rilevato, che spiccava sul
                  nastro di velluto nero attorno al collo; l'atteggiamento della persona, con quella
                  tunica di felpa bianca, dal largo bavero, allacciata con grossi cordoni, il gesto
                  con cui teneva fra le mani il ventaglio; tutto le dava un aspetto civile e superbo
                  che in realtà non aveva.</p>
               <p>Andrea la guardava, scrollando il capo:</p>
               <p>- Era ben cambiata!... Ah! I bei giorni del loro amore non sarebbero tornati
                  piú... Ed eran passati cosí presto!... Che sbaglio per tutti e due!</p>
               <pb n="219"/>
               <p>Al rapido svegliarsi di tanti dolci ricordi, s'impietosiva per lei e per sé.</p>
               <p>- Quell'attaccamento, quella sommissione d'animale domato, non l'avrebbe mai
                  vinta? Mai?</p>
               <p>E alzava rabbiosamente gli occhi al soffitto.</p>
               <p>- Aveva torto!... Era un ingrato!... Fatalità! La sua liberazione però doveva
                  arrivare!</p>
               <p>E il portafoglio di bulgaro ch'egli contorceva tra le mani, mandava un leggiero
                  scricchiolio, facendo le boccacce dagli scompartimenti foderati di seta celeste,
                  pieni di biglietti di banca.</p>
               <p>- Settecento lire!</p>
               <p>Lo buttò con disprezzo nel cassetto e si dispose a entrare in letto. E intanto che
                  finiva di spogliarsi, i suoi occhi neri e grandi, luccicanti d'avidità, erano
                  abbagliati da una confusa fantasmagoria di carte febbrilmente rimescolate, di
                  mucchi di biglietti di banca e di monete d'oro, che apparivano e sparivano sopra
                  un tappeto verde, continuamente.</p>
            </div>
            <div type="chapter" xml:id="IT0020030009" n="3.9">
               <head>IX</head>
               <p>Questa volta la tranquillità di Giacinta durò appena una quindicina di giorni.</p>
               <p>Ella tentava di confortarsi.</p>
               <p>- Il dolore ci lascia un'incancellabile impronta; per questo, forse, ora non posso
                  più sentirmi pienamente sicura. Com'è difficile l'esser felici! Ci si abitua. Ci
                  si abitua piú facilmente a le sofferenze, ai tormenti! Già, interrotta una volta
                  la corrente di scambievole fiducia che lega due amanti, non si riesce a rimetterla
                  nello stato di prima. Rassegnamoci! I morti non <pb n="220"/>risuscitano, dice il
                  dottor Follini. È vero! È vero!... E il mio cuore, questo povero cuore, è forse
                  rimasto lo stesso?</p>
               <p>Se lo domandava quel giorno con un senso di terrore, risalendo lentamente il corso
                  del suo passato, quasi guardandosi attorno per evitare un'insidia.</p>
               <p>Il canarino cantava ne la bella gabbia dorata, riempiendo il salotto d'acuti
                  gorgheggi. Ed ella, con la testa fra le mani, i gomiti appoggiati sul tavolino, lo
                  sguardo perduto nello spazio, riviveva, cullata da quel canto, la sua trista
                  infanzia, la sua dolorosa giovinezza. Rivedeva luoghi, persone da un pezzo non piú
                  viste, o sparite; sentiva voci che tacevano da anni; provava di bel nuovo
                  sensazioni dimenticate, palpitando e soffrendo al ricordo delle sue prime lotte,
                  delle sue disperazioni di ragazza; felice, per un istante, dell'immensa felicità
                  allora conquistata a un prezzo senza pari, al prezzo di tutta sé stessa.</p>
               <p>- E poi?... E poi?... Oh, sí, il suo cuore era anch'esso cambiato! Restava,
                  tuttavia incredula, per riflettere, per fare il suo esame di coscienza, per
                  scrutarsi l'anima spietatamente...</p>
               <p>- Che? Poteva illudersi ancora?... No, no!</p>
               <p>E intanto la bionda visione del dottor Follini continuava a starle dinanzi. Le
                  sembrava ch'egli le parlasse con un accento di grande pietà, la guardasse
                  compassionevolmente, come quando ella aveva dovuto dirgli: "Non mi guardi cosí; mi
                  fa soffrire!"</p>
               <p>Nel vederlo comparire in persona, quasi evocato da quell'intima voce che le
                  ragionava di lui, Giacinta rimase muta.</p>
               <p>- Entro soltanto per salutarla - disse il dottore - e per avvertirla d'una cosa.
                  Quel Battista è un <pb n="221"/>imbecille. Il conte, nel suo stato, avrebbe
                  bisogno di un servitore piú abile, piú rispettoso. Or ora ho sorpreso Battista che
                  si divertiva a contrariarlo, a farlo arrabbiare. L'ho sgridato; lo sgridi anche
                  lei.</p>
               <p>- Lo sgriderò - rispose Giacinta macchinalmente.</p>
               <p>- Si sente male? - riprese il Follini, dopo alcuni istanti di silenzio.</p>
               <p>Ella lo guardava, quasi non avesse inteso, con le sopracciglia corrugate e gli
                  occhi mezzo chiusi.</p>
               <p>- È un cattivo momento - disse il dottore, sorridendo. - Scappo via; ho fretta pe'
                  miei malati.</p>
               <p>- Non sono un'ammalata anch'io?</p>
               <p>- Oh, sí! Ma una di quelle capricciose che si ostinano a non voler guarire, e si
                  compiacciono anzi del proprio male.</p>
               <p>- Non mi ha mai dato un rimedio.</p>
               <p>- Il rimedio verrà da sé. Per certi mali, del corpo e dell'anima, bisogna lasciare
                  che agisca la divina Natura mediatrice... Scrolli pure la testa... Vedrà.</p>
               <p>- Non sa dirmi altro!</p>
               <p>Il dottore, un po' piccato, rispose subito:</p>
               <p>- A rivederci. Scappo via.</p>
               <p>Giacinta lo trattenne per la mano ch'egli le stringeva con brevi scossettine.</p>
               <p>- A rivederci! - soggiunse anche lei, tutt'a un tratto.</p>
               <p>E lo lasciò libero, reprimendo un sospiro.</p>
               <p>- Ah! Dinanzi a lui perdeva ogni sua forza; diventava timida; non sapeva neppur
                  parlare! Ma che avrebbe potuto dirgli?... Vi amo?... Non lo amava; non sarebbe mai
                  divenuta la sua amante, oh, no!... Che cosa dunque?</p>
               <p>Eppure sentivasi attratta verso quell'uomo da un <pb n="222"/>cosí forte
                  sentimento d'elevazione purificatrice, che il semplice contatto della mano le
                  produceva una sensazione d'inesprimibile conforto, di ristoro, di calma.</p>
               <p>Ed ora, rimaneva lí, chimerizzando dietro quella visione bionda che pareva fuggita
                  rapidamente via, portando seco qualcosa di lei nell'ardue altezze dello spazio,
                  dove era impossibile raggiungerla...</p>
               <p>- Perché non l'ho conosciuto prima!... Perché non l'ho conosciuto prima!</p>
               <p>Si rizzò, subitamente impallidita, come se una voce insultante le avesse soffiato
                  in un orecchio: e Beppe, eh?</p>
               <p>- Ah!... Beppe! - balbettò, nascondendo il volto fra le mani.</p>
               <p>Cosí aveva fatto dianzi, quando il testone arruffato, i grandi occhi neri e le
                  labbra carnose di quel tristo l'avean fatta fremere tutta, con un brivido
                  ghiaccio, ricordando.</p>
            </div>
            <div type="chapter" xml:id="IT0020030010" n="3.10">
               <head>X</head>
               <p>Da una settimana, per espiazione, come un po' superstiziosamente se l'era imposto,
                  ella passava un paio d'ore al giorno in camera del conte, da solo a solo.</p>
               <p>Quella mattina, tornando da una visita a Elisa Gessi che aveva partorito il suo
                  primo figlio, Giacinta era entrata distrattamente dal marito col largo cappello
                     all'<emph rend="italic">Ernani</emph>, stretta nella mantiglia ornata di trina,
                  le mani infilate nel manicotto di volpe azzurra che le pendeva dal collo.</p>
               <pb n="223"/>
               <p>Il conte, ancora a letto, sollevatosi sul gomito, a bocca aperta, agitando la
                  punta della lingua fuori dei denti, la guardò un pezzetto con aria attenta e
                  concentrata: non la raffigurava. Il malefico germe, trasmessogli nel sangue dalla
                  sua nobile razza deperita, si era sviluppato in cinque anni con sí spaventevole
                  rapidità, ch'egli già pareva un vecchio decrepito; si reggeva male sulle gambe
                  infrollite, connetteva poco e riconosceva le persone soltanto a intervalli.</p>
               <p>- Battista!... Battista!... - cominciò a urlare.</p>
               <p>- Che vuoi, Giulio? Son qua io - disse Giacinta.</p>
               <p>Ma non osava accostarglisi. Un senso di paura e di repugnanza invincibile la
                  inchiodava dappiè del letto, a quattro passi di distanza.</p>
               <p>- Battista!... Battista!...</p>
               <p>Il conte si voltava di qua e di là, chiamando, brancicando la coltre, cercando
                  sulla seggiola vicina qualcosa che non trovava:</p>
               <p>- Il mio vestito?... Mi han portato via il vestito...</p>
               <p>- Rimani a letto; il dottore vuole cosí.</p>
               <p>- Mi han portato via il vestito - egli ripeteva. - Siete voi il dottore?...
                  Tastatemi il polso... Mi han portato via il vestito!</p>
               <p>Ogni giorno, a ora fissa, verso le undici, la idea di levarsi da letto, per andar
                  via, gli si ridestava ostinatissima nel cervello ringrullito:</p>
               <p>- Che faccio qui solo?... La contessa mi aspetta... Voglio tornarmene a casa
                  mia...</p>
               <p>- Ma non t'accorgi che son qui, e che sei in casa tua?</p>
               <p>- Sei qui?... Oh, bene!... Mi fa proprio piacere... Battista!... Battista!... Non
                  trovo piú il mio vestito.</p>
               <p>Urlò, divagò, ancora un pezzo, per quella fissazione di tornarsene a casa sua dove
                  la contessa lo <pb n="224"/>aspettava; poi rannicchiatosi tra le lenzuola, chiuse
                  gli occhi e parve dormisse.</p>
               <p>Giacinta gli si era seduta dirimpetto, presso la finestra, ripetendo le stesse
                  risposte alle stesse domande incoerenti, rispondendogli sempre con dolce pazienza,
                  quantunque lo spettacolo di quella creatura umana ridotta a una vita quasi
                  animale, la facesse soffrire. E restava lí, con gli occhi intenti su quel corpo
                  immobile, agitata da una idea che non le riusciva di scacciare, dall'idea che il
                  povero cervello di lei non dovesse, un giorno o l'altro, sconvolgersi parimenti,
                  come un orologio in cui si sia rotto qualcosa.</p>
               <p>- Certe volte... oh Signore!... le pareva d'impazzire?</p>
               <p>E col restar lì, costretta soltanto dall'impero della propria volontà, ella
                  intendeva di fare un grand'atto d'espiazione, una vera penitenza, a fine di
                  scongiurare quella cattiva stella da cui sentivasi minacciata piú da vicino in
                  quei giorni...</p>
               <p>- Lo capiva da certi indizi, chiaramente!</p>
               <p>Il conte riaperse gli occhi, brontolando:</p>
               <p>- Mi lasciano solo! Mi fanno patire la fame!</p>
               <p>Una forte scampanellata fece accorrere Battista.</p>
               <p>- Il conte non ha ancora fatto colazione?</p>
               <p>- La colazione è già pronta, signora contessa. Ma io non sapevo se...</p>
               <p>- Portatela subito.</p>
               <p>Accostò ella stessa alla sponda del letto il tavolinetto a tre piedi e vi stese il
                  tovagliolo.</p>
               <p>- Suonerò, quando avrà finito - disse a Battista, levandogli di mano il vassoio
                  con la zuppierina.</p>
               <p>Deposto il manicotto sulla poltrona, ella serviva il conte, porgendogli ad uno ad
                  uno i biscotti ch'egli andava intingendo nei tuorli di uova sbattuti mescolati<pb n="225"/> col caffè; mettendogli in mano il cucchiaio, se un pezzettino di
                  biscotto cascavagli nella zuppiera; badando a rincalzare sulla rimboccatura delle
                  coperte, che il conte scompigliava, l'altro tovagliolo messovi sopra perché non le
                  insudiciasse. Egli intanto mangiava golosamente, senza alzare il capo, lanciando
                  bieche occhiate ai biscotti e alle mani di Giacinta, se mai non gliene rubasse
                  qualcuno.</p>
               <p>- Grazie, grazie! - disse all'ultimo. - Ora mangiate voi... Non volete
                  mangiare?</p>
               <p>Giacinta uscí di camera lentamente, voltandosi a ogni due passi. Quella creatura
                  umana tornata a rannicchiarsi sotto la coltre con la voluttà d'un animale sazio di
                  cibo, le stringeva il cuore.</p>
               <p>- Come sei bella quest'oggi! - le disse Andrea, vedendola entrare in salotto e
                  andandole incontro.</p>
               <p>Giacinta alzò la testa e si fermò, tutto commossa dall'orgogliosa soddisfazione
                  che ravvivava cosí inattesamente la moribonda fiammella della sua speranza:</p>
               <p>- Ah!... Poteva dunque strappargli ancora una parola d'ammirazione?</p>
               <p>Da piú giorni un penoso silenzio rattristava il salotto, quando ella e Andrea
                  rimanevano soli, l'uno di faccia all'altra; e Andrea, disteso sulla poltrona, con
                  gli occhi mezzo addormentati, le braccia stirate sui bracciuoli, le mani
                  ciondoloni, lasciava sfuggire annoiatamente gli intermittenti sbuffi di fumo del
                  suo <emph rend="italic">virginia</emph>.</p>
               <p>Giacinta riprendeva spesso, ad alta voce, la lettura d'un romanzo, per forzarlo a
                  tendere l'orecchio, a prestare attenzione, per impedirgli cosí d'andarsene via col
                  pensiero lontano da lei. Talora, smettendo di leggere, gli domandava a un
                  tratto:</p>
               <pb n="226"/>
               <p>- Ti pare una cosa possibile? Non è, per lo meno, un'esagerazione?</p>
               <p>- Tu prendi i romanzi sul serio!</p>
               <p>- Ma infine, sul serio o no, è assurdo che una donna parli e agisca in questo
                  modo. Riflette troppo, si osserva troppo da sé. La passione ragiona forse?</p>
               <p>- Dovresti dirlo all'autore.</p>
               <p>Egli non voleva discutere. Temeva che dai finti casi del romanzo non si passasse -
                  gli era accaduto due volte - al loro caso reale. Perché inasprire la piaga?</p>
               <p>- Dovresti dirlo all'autore - ripeteva, senza voltarsi.</p>
               <p>- Non l'ho mica con te!... Mi fai stizza.</p>
               <p>Giacinta chiudeva il libro, imbronciata; e il silenzio tornava a pesare nell'aria
                  del salotto, sinistramente Andrea, osservando con la coda dell'occhio, sotto le
                  palpebre abbassate, l'irrequieto incresparsi delle labbra, l'abbuiarsi degli occhi
                  di lei, dove passavano e ripassavano nuvoli di dispetto, non osava neanche
                  rimettersi il sigaro alla bocca, per non provocare una scena. I diverbi già
                  scoppiavano cosí facilmente tra loro! Cosí facilmente le parole, le frasi piú dure
                  prorompevano dalla collera di tutti e due!</p>
               <p>- Non era un divertimento!... E il suo destino lo teneva lí, legato mani e piedi,
                  peggio d'uno schiavo!</p>
               <p>Allora egli scattava dalla poltrona, per riscotersi, per difendersi contro la
                  tormentosa oppressione di quell'uggia...</p>
               <p>- Sei già stanco... d'annoiarti? - gli diceva Giacinta.</p>
               <p>- Chi dice che m'annoio?</p>
               <p>- Lo veggo, tuo malgrado.</p>
               <p>Andrea si lasciava ricadere sulla poltrona:</p>
               <pb n="227"/>
               <p>- Hai ragione! Hai ragione!</p>
               <p>E l'ironica amarezza della voce costringeva Giacinta a non insistere.</p>
               <p>Ma quell'esclamazione: "Come sei bella quest'oggi!" le parve cosí spontanea e cosí
                  sincera, ch'ella si mostrò in tutta la giornata piú compiacente, piú sommessa del
                  solito. Risero anche, come da gran tempo non accadeva, quando Andrea, ritornato di
                  buon umore, prese a parlare del bambino dei Gessi.</p>
               <p>- Uno scimmiottino! L'Elisa dovrebbe vestirlo col casacchino rosso e il cappellino
                  a tre punte, mettergli in mano i piatti di latta e portarlo attorno per le fiere.
                  Il Gessi suonerebbe la grancassa: bum, bum, bum! Avanti, avanti, signori! lo
                  scimmiottino addestrato che balla, suona e fa l'esercizio a fuoco! Avanti,
                  signori? Bum, bum!</p>
               <p>Però quando fu sola, ripensando a quell'esclamazione, si sentí offesa e
                  avvilita:</p>
               <p>- Come sei bella quest'oggi!... E il mio affetto, i miei sagrifizi, la mia
                  abnegazione non contano dunque nulla per lui?... Non c'è dunque altro per lui che
                  questa vana apparenza?</p>
               <p>E pur cedendo ogni giorno all'impulso dell'amor proprio con le minute cure per
                  rendersi piú bella, piú attraente, tremava, convulsa, nell'abbigliarsi,
                  nell'arruffarsi le ciocchettine sulla fronte, nell'appuntarsi un fiore,
                  nell'annodarsi un nastro al collo:</p>
               <p>- Come una meretrice! - esclamava, portando le mani agli occhi, per non vedersi
                  nello specchio.</p>
               <p>Aveva ribrezzo di sé stessa, quasi acconsentisse a denudarsi a poco a poco in
                  pubblico, per far piacere a quell'uomo.</p>
               <p>- Fin dove arriverebbe?</p>
               <p>Vi rifletteva su, atterrita di sentirsi in tutto il corpo il sordo rinascere delle
                  brutali sensualità che l'educazione<pb n="228"/> e la vita civile comprimono o
                  uccidono in germe. E nei soliti mercoledí, che conservavano sempre la loro voga e
                  le servivano a mascherare una sconfitta che sarebbe stata un trionfo pei suoi
                  nemici, se incontrava lo sguardo del Follini, cosí sereno, cosí pieno di
                  compatimento, abbassava gli occhi mortificata. Il disgusto del suo stato la
                  rivoltava, le dava la nausea.</p>
            </div>
            <div type="chapter" xml:id="IT0020030011" n="3.11">
               <head>XI</head>
               <p>Oramai ella viveva alla giornata, aspettandosi da un momento all'altro una
                  catastrofe. Quale? Non avrebbe saputo dirlo; ma l'ansia, la prostrazione, benché
                  si sforzasse di nasconderle, le si leggevano in viso.</p>
               <p>Si abbandonava. Ogni giorno che passava le pareva tanto di guadagnato. Andrea
                  mostravasi buono, affettuoso? Mostravasi freddo, quasi indifferente? Era lo stesso
                  per lei.</p>
               <p>- Mi pare che tu non stia bene - le disse una sera la signora Villa.</p>
               <p>- No - rispose Giacinta. - Che ti passa pel capo?</p>
               <p>Rideva, scoteva la testa, come se Ernesta Villa avesse detto qualcosa d'assurdo.
                  Ma colei la guardava un po'incredula, un po' intrigata: in quel riso, in quella
                  vivacità di risposta c'era un che di cosí sforzato, di cosí eccessivo da far
                  pena.</p>
               <p>Giacinta se n'accorse.</p>
               <p>- E tu? Come ti trovi ora? - le domandò, per deviare il discorso.</p>
               <pb n="229"/>
               <p>- Chiodo schiaccia chiodo - rispose la signora Villa tranquillamente.</p>
               <p>- Dev'esser una cosa assai triste!</p>
               <p>- La prima volta sí; ma ci si abitua subito. Gli uomini, cara mia, al giorno
                  d'oggi... Provatone uno, gli hai provati tutti. Comincio a credere che i mariti
                  (sia detto tra noi) valgono piú degli amanti. Se non che, capisci?...</p>
               <p>Giacinta non capiva nulla.</p>
               <p>Nei momenti piú desolati, quando giungeva ad esclamare: - Perché non faccio come
                  le altre? - all'idea d'un secondo amante abbrividiva.</p>
               <p>- Come fanno a mutar d'amante ogni stagione?</p>
               <p>Allora non si abbandonava piú alla fatalità della sua sorte, non si lasciava
                  andare come un corpo morto in balia delle circostanze e del caso; la impotenza
                  della rassegnazione si mutava in furore. E voleva riprenderselo tutto per sé
                  quell'uomo, che tentava di fuggirle; trattenerlo fermo, col valido polso d'una
                  volta, anche a dispetto di lui; fargli sentire nuovamente la saldezza del suo
                  carattere, la prepotenza del suo affetto, domarlo, prostrarlo, attaccarselo con
                  ogni mezzo, poiché sapevasi la piú forte.</p>
               <p>E la tempesta scoppiava.</p>
               <p>- Come sei ingiusta!- disse Andrea uno di questi giorni.</p>
               <p>- Sta zitto!... Non recitar la commedia!</p>
               <p>- Come sei ingiusta!</p>
               <p>Ella lo squadrava da capo a piedi, fieramente. Era già sicura ch'egli mentiva;
                  pure replicò!</p>
               <p>- Se tu menti, commetti un'infamia! Se tu menti, commetti un'infamia!</p>
               <p>- Ah!... Commetto un'infamia? - esclamò Andrea, scattando in piedi. - Ma l'ho
                  commessa egualmente,<pb n="230"/> peggio, avvilendo la mia giovinezza con questa
                  catena strascicata al piede sei anni! L'ho commessa nel darti tutto il mio cuore,
                  tutta la mia vita, tutto il mio avvenire, nel sacrificarti la mia dignità d'uomo,
                  la mia coscienza, ogni cosa... corpo e anima... ogni cosa! Ma la commetto
                  tuttavia, non tentando di ribellarmi, non osando d'alzare il capo, continuando nel
                  sagrifizio, mentre il mio cuore mutato, la mia coscienza scossa mi torturano,
                  m'insultano, non mi lasciano in pace un momento!... E tu mi rimproveri? E tu levi
                  la voce? Non ti accorgi dunque ch'io soffro piú di te? E che, se mento, è per te,
                  unicamente per te?... Per pietà di noi?...</p>
               <p>- Taci! Taci! - ella gridò.</p>
               <p>Un groppo di pianto la strozzava.</p>
               <p>Andrea, sbalordito a quell'incredibile suo impeto di sincerità e di coraggio,
                  scappava via per le scale, come se avesse commesso un delitto.</p>
            </div>
            <div type="chapter" xml:id="IT0020030012" n="3.12">
               <head>XII</head>
               <p>Giacinta era rimasta, tutta la nottata, seduta a piè del letto, con il capo
                  rovesciato sulla sponda, le braccia abbandonate, agonizzante sotto i colpi di quel
                  dolore che tardava ad ucciderla. Di tanto in tanto alzava la testa, apriva gli
                  occhi smarriti, si passava le mani sulla fronte.</p>
               <p>- Non era dunque un orribile sogno?...</p>
               <p>E ricadeva nella prostrazione che la teneva lí senza moto, quasi senza pensiero,
                  da tante ore; da un'infinità di anni, le pareva!</p>
               <p>Dalle stecche rialzate della persiana, il sole accendeva<pb n="231"/> strisce e
                  punti di luccicanti riflessi sui mobili, sugli oggetti di cristallo e di
                  porcellana, lasciando in penombra uniforme tutto il resto dove non frangevasi la
                  viva punta dei suoi raggi. E a un tratto, in quel silenzio e in quel tepore, che
                  sembrava tenessero in deliziosa sonnolenza anche gli oggetti inanimati, arrivava,
                  da la via, la stridula voce d'un organino suonante una melodia del <title rend="italic">Ruy Blas</title>.</p>
               <p>- No, non era un sogno! Era la verità! Aveva parlato lui! Proprio lui le aveva
                  ingratamente rinfacciata la sua passione... e le si era rivoltato contro...</p>
               <p>Uno sbuffo di pazzia tornava a montarle al cervello.</p>
               <p>Oh!... Avrebbe voluto meritarselo almeno! Avrebbe voluto meritarselo con qualcosa
                  di spregevole, di ributtante, dove la sua coscienza, la sua volontà fossero
                  intervenute deliberatamente!... Quel suo miserabile cuore diceva di no, quelle sue
                  vilissime carni fremevano di ripugnanza, avrebbe dovuto buttarle in preda al primo
                  capitato, per sbarazzarsi d'ogni scrupolo, d'ogni pudore! A che le servivano
                  pudore, scrupoli, cuore? Solo a renderla infelice!... E poiché non poteva, no,
                  no!... e poiché non sapeva...!</p>
               <p>L'organino aveva ripreso da capo: <emph rend="italic">Oh dolce voluttà! Desio
                     d'amor gentil!</emph> Uno scherno, in quel punto. E le pareva che il letto, le
                  poltrone, i mobili della camera le danzassero attorno una ridda infernale,
                  gridando confusamente, gettandole in faccia tutte le gioie da lei godute in quel
                  santuario d'amore, quando la loro felicità era al colmo ed ella non chiedeva più
                  nulla né alla terra, né al cielo! E le pareva che quei testimoni di tante dolcezze
                  ora ghignassero, irridendola, in una perversa esultanza: e facessero volar per
                  aria, a folate, tutte le sue parole <pb n="232"/>d'affetto, tutte le sue carezze,
                  tutti i suoi baci, come inutili cenci, a ludibrio contraffacendola, sbertandola
                  fra ringhi e fischi, quasi volessero chiudere con tal chiasso indecente
                  quell'ultima scena del suo dramma.</p>
               <p>- E poiché non poteva!... E poiché non sapeva... Ah! meglio morire!</p>
               <p>La testa le scoppiava. La bocca era riarsa. Ella aveva già avvertite delle
                  interruzioni nella sua intelligenza, lungo la nottata, quando il passato e il
                  presente le erano, a poco a poco, spariti dinanzi; quando, stupidamente fissa
                  verso un punto luminoso, un oggetto vicino, un fiore della tappezzeria, era
                  rimasta a guardare a lungo, a lungo, senza vedere, senza capire, proprio come una
                  pazza...</p>
               <p>- Meglio morire!</p>
               <p>Il castello incantato della sua passione era crollato, da cima a fondo, alle
                  terribili parole di Andrea. Perché piú vivere, dunque?</p>
               <p>- Meglio morire!</p>
               <p>Cessò di piangere, s'asciugò il volto. Aperti i cristalli, aspirò avidamente
                  l'aria fresca che invadeva la camera: poi corse all'armadietto d'ebano.</p>
               <p>- Dev'essere qui - mormorava, rovistando i cassetti. - Deve essere qui.</p>
               <p>Frugava, disfaceva gl'involtini che le capitavano tra le mani, ributtando indietro
                  oggetti e carte, impazientissima. Non trovava nulla. Arrivata all'ultimo cassetto,
                  lo vuotò intieramente; dal fondo un boccettina ruzzolò.</p>
               <p>- Eccola!</p>
               <p>Ella sorrideva tristemente, scotendo il capo. Il cuore le batteva forte. Una
                  lassezza dolcissima, simile a quella provata alcune volte nei piú bei momenti di
                  felicità, le rammollava gambe e braccia, <pb n="233"/>e mentre non sapeva staccar
                  gli occhi dal chicco nerastro chiuso nella boccettina, sentivasi lentamente
                  invadere da una pace profonda. Finalmente era prossima a staccarsi dalla vita e da
                  ogni vanità di essa! Finalmente si sarebbe addormentata per sempre nel fatale
                  sonno del curare!...</p>
               <p>- Grazie! Grazie! - mormorava, baciando la boccetta, rivolgendosi verso a un
                  assente, a cui non era mai stata cosí grata come in quel momento.</p>
               <p>Si sentiva forte. Durante la terribile notte, l'energia del suo carattere, che la
                  passione e il dolore avevano negli ultimi mesi alcun poco infiacchita, erasi
                  destata con la vigoria di una volta. Pure, ella stava in guardia contro sé stessa,
                  a quel vivo ripullulare di ricordi, di sensazioni e di sentimenti che pareva
                  cercasse di stornarla dal tristo proposito.</p>
               <p>- No; voleva morire... Doveva morire! Era vita la sua? Una continua agonia!</p>
               <p>Ma i ricordi insorgevano, la spingevano indietro, fino a quella stanza ingombra di
                  arnesi smessi, dove le ore solitarie della sua fanciullezza eran trascorse in un
                  monotono interminabile soliloquio. Vent'anni volati via in un baleno!</p>
               <p>- Com'era stata felice allora, nell'ignoranza di tutto!</p>
               <p>Chiuse la finestra. La tepida giornata primaverile, smagliante di luce, che i
                  passeri salutavano col loro cinguettío dalle grondaie e dai tetti, la commoveva
                  troppo. La vocina limpida e allegra d'un'operaia che cantava <title rend="italic">Giulia gentil</title> nella casetta dirimpetto, fra il grido dei ragazzi, dei
                  rivenditori, il rumore dei carri e delle carrozze che passavano per la via, già
                  cominciava a turbarla.</p>
               <p>- No; meglio morire! - ella disse ad alta voce.</p>
               <pb n="234"/>
               <p>E suonò.</p>
               <p>Marietta a vederla straordinariamente pallida, domandò:</p>
               <p>- La signora contessa ha passato una cattiva nottata?</p>
               <p>- Anzi! Ho dormito troppo.</p>
               <p>Nel camerino, seduta davanti allo specchio, tutta avvolta nel bianco accappatoio,
                  Giacinta osservava il suo viso squallido e disfatto, dalle occhiaie livide, dalle
                  labbra contratte. La testa, con i capelli disciolti sulle spalle e gli occhi
                  stralunati, aveva una cosí strana espressione, ch'ella n'ebbe quasi paura.</p>
               <p>Marietta le raccontava intanto la piccola avventura capitatale al veglione la sera
                  innanzi. Il Ratti, scambiatala sotto il <emph rend="italic">domino</emph>, chi sa
                  per chi, dopo averle detto un mondo di grullerie, l'aveva invitata anche a
                  cena.</p>
               <p>- Cenasti con lui?</p>
               <p>- Sempre in maschera. Poi insistette per accompagnarmi a casa...</p>
               <p>- E ti lasciasti accompagnare?</p>
               <p>- Dovevo affliggerlo? Quando mi vide fermare al portone... Povero signor
                  Ratti!</p>
               <p>Giacinta sorrise.</p>
               <p>Piú tardi, venne il dottor Follini. Chiedeva qualche soccorso per una sua
                  ammalata.</p>
               <p>- È giovane? - domandò Giacinta.</p>
               <p>- Giovanissima e bella. Il lavoro la uccide.</p>
               <p>Giacinta gli diede un biglietto da cento lire.</p>
               <p>- Grazie!... È anche troppo. Come sarà contenta quella infelice!</p>
               <p>- Guarirà? - riprese Giacinta, dopo una breve pausa.</p>
               <p>- Oh, no! E vorrebbe vivere!</p>
               <p>- Con una vita cosí piena di stenti?</p>
               <pb n="235"/>
               <p>- La sua povera mamma, cieca e paralitica, perirà di fame senza di lei. Trista
                  cosa il mondo! Nessuno può saperlo quanto noi medici, che vediamo miserie e dolori
                  incredibili, non possiamo alleviarli. Che sono mai in confronto, i dolori quasi
                  artificiali delle persone ricche, della gente elevata?</p>
               <p>- Come s'inganna!</p>
               <p>- Può darsi. L'immediato contatto con la miseria ci fa perdere ogni filosofia. Il
                  cuore non ragiona. E lei, sta bene?</p>
               <p>- ...Benissimo! - ella rispose, distrattamente. - Va via?</p>
               <p>- Vado da quella disgraziata.</p>
               <p>Il dottor Follini, in piedi, trattenuto per la mano da Giacinta, sorrideva
                  imbarazzato. Ella comprese l'intimo linguaggio di quel sorriso, e di quella calda
                  stretta di mano:</p>
               <p>- Mi perdoni! - gli disse con voce tremante.</p>
               <p>- Che cosa?</p>
               <p>- Forse le ho fatto del male... senza volerlo.</p>
               <p>- Mi ha fatto un gran bene.</p>
               <p>- Quanto è generoso!</p>
               <p>- Sono stato un fanciullo! - soggiunse quasi subito il dottore, diventando un po'
                  rosso in viso. - Noi che viviamo nel pantano della piú schifosa realtà, sentiamo
                  assai piú degli altri il bisogno d'alzar gli occhi a un cielo dove la realtà si
                  purifica, senza punto smarrirsi in vaporose idealità. Sono stato un fanciullo...
                  Avrei dovuto tacere anch'oggi; avrei dovuto contentarmi soltanto del delicato
                  profumo delle anime nostre, aspirato quasi di nascosto... Non importa. Fra tre
                  giorni sarò a Parigi. La lontananza terrà sempre vivo un sentimento che noi,
                  probabilmente, uccideremmo da vicino.</p>
               <p>- Ha ragione!</p>
               <pb n="236"/>
               <p>Come gli era grata d'esser venuto a vederla per l'ultima volta! La vita le dava
                  con lui l'estremo sorriso!</p>
               <p>Fino a quel momento la figura d'Andrea era rimasta rannicchiata nell'ombra, tenuta
                  in disparte dal sentimento d'odio e disprezzo, scoppiatole nel cuore la sera
                  avanti, quando egli aveva detto: "Se mento, è per te, unicamente per te!...".</p>
               <p>- Ingrato!... Vigliacco!...</p>
               <p>Ma ecco, ella cominciava a provare una strana inquietudine, un bisogno di vederlo
                  arrivare da lei alla solita ora. Sul punto di staccarsene per sempre, la stringeva
                  una tenerezza piena di compassione per colui ch'era stato tutto, proprio tutto,
                  per lei.</p>
               <p>- Perché accusarlo? Una forza superiore ci preme tutti e due!... M'amava davvero,
                  senza secondi fini, con lo stesso ardore con cui m'ero gettata fra le sue braccia!
                  Se ora non m'ama piú, se il nostro amore, creduto tale da dover durare eterno, è
                  stato piú corto d'un sogno, che colpa n'ha lui?... E tarda a venire appunto
                  oggi!... Oh! Vorrei morire perdonandogli, dicendogli che muoio per averlo troppo
                  amato!</p>
               <p>Indugiava, con una specie di crudele piacere, piú non temendo che la volontà e il
                  coraggio le fallissero nel punto di metter in atto la sua decisione, o che
                  l'istinto della conservazione le arrestasse in mano lo spillo avvelenato. Provava
                  un'intensa serenità; si teneva già morta. Le pareva già di vivere quella seconda
                  vita, di cui aveva parlato una sera il Mazzi, procuratore del re, uomo grave e
                  spiritista convinto.</p>
               <p>- E poi, morire come quell'indiano rammentato dal Follini, tranquillamente, senza
                  soffrire, forse senza che nessuno possa sospettare un suicidio...</p>
               <pb n="237"/>
               <p>A un tratto s'accostò alla gabbia del canarino e l'aprí. L'uccellino,
                  addomesticato, uscí fuori, saltandole sul dito, beccandoglielo delicatamente.</p>
               <p>Quando Giacinta lo punse con lo spillo avvelenato, ei mostrò appena di
                  risentirsene. Beccò il pezzettino di zucchero immollato nell'acqua ch'ella gli
                  porgeva; e, rientrato nella gabbia, continuò a saltellare qua e là,
                  irrequietamente, dopo aver intinto il becco nel beverino e levato il collo per
                  sorbire l'acqua.</p>
               <p>Giacinta, pallida, strizzandosi le mani ghiacce, attendeva.</p>
               <p>Dopo alcuni minuti, il canarino non saltellò piú. Appollaiato sulla stecca,
                  volgeva la testina attorno, come preso da stupore e da stanchezza. Stirò una
                  zampina, si frugò col becco tra le piume del petto, nascose la testa sotto
                  un'ala... e cadde in fondo alla gabbia.</p>
               <p>Immobile col cuore che batteva forte, gli occhi pieni di lagrime, Giacinta quasi
                  credeva di aver assistito alla propria agonia:</p>
               <p>- Oh!... Morire in quel modo era quasi un addormentarsi!</p>
            </div>
            <div type="chapter" xml:id="IT0020030013" n="3.13">
               <head>XIII</head>
               <p>Andrea rincasò tardi.</p>
               <p>- È venuta la solita cameriera - gli disse Elvira. - Lo cercava con urgenza.
                  Quando le dissi che sarebbe partito col treno delle undici, non volle piú
                  attendere. Tornerà.</p>
               <p>Andrea non poté frenare un movimento di dispiacere.</p>
               <pb n="238"/>
               <p>- Non voleva che si sapesse?</p>
               <p>- Oh, non è nulla - rispose dopo aver guardato l'orologio.</p>
               <p>La partenza, una fuga, era stata risoluta la notte avanti, dopo una grossa vincita
                  fatta lassú, nel mezzanino della Pantera.</p>
               <p>- Con venti mila lire, era libero! Un colpo di fortuna aveva spezzato tutt'a un
                  tratto l'ultimo anello della sua catena! Andar via di nascosto, senza lasciar
                  traccia; perdersi a Milano, a Torino, a Napoli, in una grande città, vivervi di
                  lavoro!... Egli non voleva far altro... Ma, era sicuro della propria volontà, se
                  Giacinta avesse conosciuta l'intenzione di lui?</p>
               <p>E partiva, come un colpevole che volesse sottrarsi alle ricerche della
                  polizia.</p>
               <p>- Non gli pareva vero!</p>
               <p>Elvira, quasi risanata e piú bella, era rimasta nel vano dell'uscio a guardare,
                  mentr'egli dava un'occhiata attorno, sui mobili, prima di chiudere le valigie.</p>
               <p>- Quando tornerà - ella disse - troverà sempre una stanza da noi, dovessi anche
                  cederle la mia!...</p>
               <p>- Chi non muor si rivede! - rispose Andrea, guardando nuovamente l'orologio. - Lei
                  mi scorderà presto; è naturale. Per me lo scordarla non sarà tanto facile, mi
                  creda... Il cocchiere è puntuale - s'interruppe con un gran respiro, non appena
                  intese nella via il rumore della carrozza fermatasi al portone.</p>
               <p>Elvira, preso in mano il lume, andò di là per far entrare il facchino che doveva
                  portar giú le valigie.</p>
               <p>- È partito? - domandò Giacinta, arrestandosi su la soglia.</p>
               <p>E guardava sospettosamente Elvira che, diventata <pb n="239"/>rossa in viso, la
                  precedeva col lume verso le stanze d'Andrea. Senza darle il tempo d'annunziarla,
                  si spinse avanti, attraversando rapidamente il salottino, chiudendo dietro di sé
                  l'uscio della camera da letto dove Andrea si trovava. Egli, allibito, non si
                  mosse.</p>
               <p>- Perché vai via?</p>
               <p>- Zitta! Non alzare la voce!</p>
               <p>- Non temere. Non vengo a farti una scenata. Lo so: tutto è finito tra noi. Ma
                  partire cosí, di nascosto, oh! è un'indegnità.</p>
               <p>Aveva buttato in un canto la veletta e lo scialle. La spalliera della sedia su cui
                  appoggiava le mani, scricchiolava.</p>
               <p>- Hai torto. Avresti dovuto avere il coraggio di confermarmi colle tue labbra
                  quello che tante volte ti dissi d'averti letto nel cuore. Perché hai mentito?
                  Perché vuoi ora lasciarmi sotto l'insulto d'un abbandono che mi renderebbe favola
                  delle persone che ho sfidato a viso aperto unicamente per te? Confessalo: stai per
                  commettere un'infamia inescusabile. Ti trattenevo con altre catene che queste mie
                  braccia d'amante? Ho forse abusato del tuo affetto? Mi son forse risparmiata in
                  nulla, da farti cosí presto scordare ch'io son di quelle che si danno una volta e
                  per sempre?</p>
               <p>- Non alzare la voce! - balbettò Andrea.</p>
               <p>Era alla tortura. Temeva che Elvira non origliasse, per curiosità femminile.</p>
               <p>- Resterai, è vero? - riprese Giacinta, accostandoglisi di piú. - Per una
                  settimana, per due, tre giorni, finché non avremo trovato un pretesto! Facciamo
                  almeno le viste di dividerci amici. Sarò tranquilla; mi sforzerò. Eviteremo uno
                  scandalo. Resterai, dunque?... Ma rispondi! Resterai?</p>
               <pb n="240"/>
               <p>- Sí... Sí...</p>
               <p>- Non menti?</p>
               <p>- Resterò; te lo giuro.</p>
               <p>- Sta bene. Non mi uscirà di bocca una sola parola di rimprovero. Perché illuderci
                  ancora? Sarebbe stoltezza. Da questo istante, sei libero; farai quello che ti
                  parrà. Non pretendo troppo, mi pare!</p>
               <p>Avendogli messo inavvertitamente una mano sulla spalla, Andrea fece un leggero
                  movimento per evitarla.</p>
               <p>- Oh, non temere! - ella disse. - È la mano di un'amica che vuole ringraziarti per
                  l'amante. Povere donne! Dobbiamo esservi grate anche del male, immeritato, che
                  v'astenete di farci!... Taci. Non occorre scusarti... Doveva essere cosí!...
                  Poteva accadere anche a me; ma io sarei stata sincera. T'avrei detto: Non t'amo
                  piú; finiamola! E, senza ipocrisie, senza menzogne, sarebbe finita. Basta: è
                  finita egualmente... Chi lo avrebbe sospettato?... Eppure è cosí! Che importa? Ci
                  siamo amati come pochi in questo mondo. Abbiamo provato gioie cosí grandi, cosí
                  intense, che la parola non può esprimerle... E ora tutto è finito! Per sempre!
                  Vivremo... vivrai di ricordi. Chi dimentica, lascia morire gran parte di sé...</p>
               <p>Andrea, che s'aspettava ben altro, era stupito. Sentendo quella voce fatta di
                  singhiozzi repressi; osservando quelle labbra contratte a un sorriso desolato, e
                  quelle dita armeggianti inconsapevoli, l'egoistica rigidezza, di cui s'era armato
                  al primo apparire di Giacinta, non seppe resistere.</p>
               <p>- Come sei buona! - le disse. - Siedi.</p>
               <p>Aveva quasi vergogna di non amarla piú; e si sentiva già pungere dal rimorso di
                  aver voluto abbandonarla di soppiatto.</p>
               <pb n="241"/>
               <p>- Non partirai dunque - riprese Giacinta. - Ti farai vedere, ancora una volta, in
                  casa mia da tutta quella gente che ci crede innamorati e felici! Lasciamola
                  nell'inganno. Non vorrai farmi un inutile sfregio...</p>
               <p>- Resterò due, tre giorni, anche piú; quanto vorrai. Cercheremo un pretesto; dici
                  bene.</p>
               <p>Voleva contentarla, gli sembrava giusto. Povera donna! Si meritava questo piccolo
                  sacrifizio!</p>
               <p>- Siedi - replicò, prendendola per una mano.</p>
               <p>- No - rispose Giacinta, che guardava fisso le due valigie pronte per la
                  partenza.</p>
               <p>- Come sei buona!... Ti ho fatto soffrire... Ma, credimi, ho sofferto anch'io! Se
                  avessi avuto il coraggio... di confessarti....</p>
               <p>- Senti Andrea, - lo interruppe Giacinta - è una mia debolezza... Assicurami, con
                  una prova, che manterrai la promessa... Disfa quelle valigie, sotto i miei
                  occhi... Non vuoi?...</p>
               <p>Andrea, in risposta, le porse le chiavi. E mentre le mani febbrili di Giacinta
                  cavavano fuori ogni cosa, buttando vestiti, camicie, goletti, polsini qua e là,
                  alla rinfusa, sul letto, sulle poltrone, sul tavolino, egli provava la strana
                  sensazione di qualcosa che gli veniva sconvolto dentro; e cominciava a pentirsi
                  d'aver cosí facilmente acconsentito a quel capriccio di donna.</p>
               <p>Vuotata la valigia, Giacinta apriva l'altra; ed era di nuovo un volar di pantaloni
                  qua e là, di panciotti, di cravatte, di guanti, di stivaletti, di spazzole, di
                  libri.</p>
               <p>- Cosí! - ella esclamò, sorridente d'una gioia convulsa, d'una soddisfazione
                  fanciullesca, guardando la camera stranamente ingombra.</p>
               <p>- Ed ora andiamo.</p>
               <pb n="242"/>
               <p>Andrea le porse lo scialle. Nell'acconciarsi il velo sulla testa, Giacinta parve,
                  tutt'a un tratto, ricordarsi di qualcosa.</p>
               <p>- Chi è quella bambola?... Quella che è venuta ad aprirmi?</p>
               <p>- La figlia della padrona di casa... Una vera bambola - soggiunse, intimidito
                  dagli sguardi di Giacinta.</p>
               <p>Ella lo trascinava con sé, come una preda, senza sapere precisamente perché lo
                  trascinasse via.</p>
               <p>- Doveva essere suo, fino all'ultimo momento!</p>
               <p>E gli si stringeva al braccio, battendo i denti, convulsa, con un gelo di morte in
                  tutto il corpo, quasi brancolante fra le tenebre della pazzia che le oscurava il
                  cervello.</p>
               <p>Davanti al portone, Andrea s'arrestò.</p>
               <p>- Non vieni su? - ella disse, insospettita.</p>
               <p>- Fra dieci minuti. Bisogna che disdica un appuntamento, non voglio che l'amico
                  con cui dovevo partire perda la corsa per me.</p>
               <p>Giacinta lo tratteneva pel braccio, guardandolo in viso.</p>
               <p>- Fra dieci minuti - replicò Andrea, rassicurandola con una stretta di mano.</p>
               <p>- Fa' presto, fa' presto!</p>
               <p>E rimase un po' sulla soglia, seguendo con l'occhio Andrea che s'allontanava
                  frettoloso.</p>
               <p>Era sfinita; montava a stento le scale. Aveva diacce le mani; ma, dentro, sentiva
                  un'arsura insopportabile, un fuoco che le bruciava il sangue.</p>
               <p>Passando davanti la camera del conte, si fermò un istante; poi spinse l'uscio.</p>
               <p>Battista, che trovavasi troppo familiarmente seduto allato al conte, con i gomiti
                  appoggiati sul tavolino<pb n="243"/> dove questi cenava, si levò tutto confuso,
                  all'inaspettata apparizione, balbettando una scusa.</p>
               <p>Giacinta gli accennò d'uscire.</p>
               <p>Il conte, voltandosi per vedere chi fosse, seguitava a masticare facendo
                  scoppiettare le labbra, fissandola.</p>
               <p>- Giulio! - disse Giacinta, inginocchiandoglisi accanto.</p>
               <p>Il conte si nettò la bocca col tovagliolo, le mise una mano sulla testa, come per
                  raffigurarla meglio; poi, lentamente:</p>
               <p>- Che cosa volete? - balbettò.</p>
               <p>- Giulio, muoio!... Perdonami! - singhiozzava, baciandogli la scarna mano. -
                  Muoio!... Perdonami!</p>
               <p>Egli la fissò un poco, senza comprendere.</p>
               <p>- Va bene! va bene! - poi disse.</p>
               <p>E riprese a mangiare.</p>
            </div>
            <div type="chapter" xml:id="IT0020030014" n="3.14">
               <head>XIV</head>
               <p>Fatto una cinquantina di passi, Andrea s'era guardato attorno, per assicurarsi
                  d'essere proprio libero. Una rapida reazione accadeva in lui:</p>
               <p>- Vigliacco! Incapace d'un fermo proposito! Non era un uomo, ma un bruto, una
                  carognaccia!</p>
               <p>Gesticolava, batteva i tacchi, quasi per calcarsi sotto i propri piedi, in
                  disprezzo.</p>
               <p>- No, non doveva tornare addietro. Aveva fatto troppo per quella donna!... S'era
                  disonorato, s'era lasciato coprire di vituperio... L'amore, la passione lo
                  scusavano, prima... Ma ora? Vigliacco, torna a casa, rifai le valigie; parti
                  subito!...</p>
               <pb n="244"/>
               <p>Gli suonava dentro l'orecchio l'acuto fischio della vaporiera, il rumore dei
                  carrozzoni che dovevano portarlo via... E andava quasi di corsa, senza badare alle
                  persone che urtava, come se le botteghe e i caffè, che già spegnevano i lumi, gli
                  facessero fretta anch'essi.</p>
               <p>Quando si trovò presso la <emph rend="italic">Porta Vecchia</emph>, davanti i
                  casotti del dazio, non si raccapezzava:</p>
               <p>- In che modo era arrivato fin laggiú?</p>
               <p>Una fitta nebbia invadeva lentamente la via, ravvolgendo l'arco romano della Porta
                  e le case attorno, velando i fanali che pareva agonizzassero nella lattea densità
                  brulicante.</p>
               <p>Il piazzale era deserto. La guardia daziaria di sentinella, che andava avanti e
                  indietro, pareva uno spettro nero dileguantesi a poco a poco nella caligine; e
                  Andrea la guardava stupidamente, senza risolversi a passare oltre o a tornare a
                  casa.</p>
               <p>Una confusione di ombre enormi s'agitava intanto sotto l'arco della Porta; voci e
                  rumori uscivano di mezzo alla nebbia, che i fanali rischiaravano appena.</p>
               <p>Andrea si tirò da parte, per lasciar passare quei carri che andavano via
                  pesantemente, facendo dondolare le loro lanterne di tela, visibili appena tra le
                  ruote nere, dietro le gambe dei cavalli... Qualcosa di funebre, di
                  malauguroso...</p>
               <p>Però aveva un bel dire:</p>
               <p>- Voglio essere forte!</p>
               <p>Già tentennava nuovamente, già si piegava a transigere:</p>
               <p>- Perché aveva promesso?... Povera Giacinta!... Pareva cosí rassegnata! In quel
                  momento lo attendeva smaniosa, impaziente...</p>
               <pb n="245"/>
               <p>E tornò addietro, ondeggiando fiaccamente fra l'andare e il non andare:</p>
               <p>- È già tardi... Pioviggina. Son tutto fradicio! Andrò domani. Mi scuserò!...</p>
            </div>
            <div type="chapter" xml:id="IT0020030015" n="3.15">
               <head>XV</head>
               <p>La mattina dopo, quando la signora Emilia, che non sapeva nulla, gli disse: - È
                  morta la contessa Grippa: l'hanno trovata morta in camera - Andrea ne fu
                  atterrato, come se quella voce l'avesse accusato d'assassinio.</p>
               <p>- È morta!</p>
               <p>Piangeva con la testa fra le mani, i gomiti sul tavolino, guardando sbigottito il
                  ritratto di lei.</p>
               <p>- È morta!</p>
               <p>Non poteva crederlo. Gli pareva impossibile!</p>
               <p>E intanto sentiva penetrarsi da un occulto senso di sollievo.</p>
            </div>
         </div>
         <trailer>FINE.</trailer>
      </body>
   </text>
</TEI>
