<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="it"
     xml:id="IT18892">
   <teiHeader>
      <fileDesc>
         <titleStmt>
            <title>Un nido</title>
            <author ref="viaf:120697223">Neera (1846-1918)</author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words">30973</measure>
         </extent>
         <publicationStmt>
            <publisher ref="https://distant-reading.net">COST Action "Distant Reading for European
               Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="printSource"><!-- Si intende la fonte cartacea dell'edizione elettronica -->
               <title>Un nido</title>
               <!-- Si possono usare molteplici tag title per indicare titolo, sottotitolo ecc. NON per indicare un titolo lungo che in copertina vada eventualmente su più righe però -->
               <author>Neera</author>
               <respStmt>
                  <resp>Editor</resp>
                  <name>Galli, Giuseppe</name>
               </respStmt>
               <publisher> Galli libreria editrice</publisher>
               <pubPlace>Milano</pubPlace>
               <date>1889</date>
            </bibl>
         </sourceDesc>
      </fileDesc>
      <encodingDesc n="eltec-1">
         <p><!--Tutti i materiali paratestuali della fonte cartacea non riconducibili alla responsabilità dell'autore dell'opera sono stati soppressi nella versione digitale Livello medio: controllo a 
            video con collazione con edizione di riferimento I simboli di citazione e di discorso diretto presenti sulla fonte cartacea sono stati rappresentati sulla versione digitale 
            I trattini di sillabazione a fine riga sono stati soppressi e le parole ricomposte Classificazione Decimale Dewey Classificazione generi BibIt--></p>
      </encodingDesc>
      <profileDesc>
         <langUsage>
            <language ident="it">Italiano</language>
            <language ident="lat">Latino</language>
            <language ident="fr">Francese</language>
         </langUsage>
         <textDesc>
            <e:authorGender key="F"/>
            <e:size key="short"/>
            <e:reprintCount key="low"/>
            <e:timeSlot key="T3"/>
         </textDesc>
      </profileDesc>
      <revisionDesc>
         <change when="2022-02-03"> Revision in ELTeC format:Parolari, Marco </change>
      </revisionDesc>
   </teiHeader>
   <text>
      <body>
         <div type="chapter" n="1">
            <head>LA FAMIGLIA SPICCORLAI</head>
            <quote>
               <foreign xml:lang="lat"> Vitae summa brevis spem nos vetat inchoare longam. </foreign>
               <ref>Orazio.</ref>
            </quote>
            <p>Io l'ho veramente conosciuta la signora Rosa Spiccorlai, nella</p>
            <p>sua duplice qualità di bella donna e di moglie dei signor Carlo</p>
            <p>Spiccorlai, bottegaio in ritiro.</p>
            <p>Come bella donna, bisogna dirlo, era agli sgoccioli; ma se la</p>
            <p>cronaca non mente, ella l'aveva fatta al tempo prima che il</p>
            <p>tempo la facesse a lei; il che significa, ragazze, che se la</p>
            <p>Rosa Spiccorlai non aveva letto il Nuovo Testamento (giacchè</p>
            <p>leggere non era il suo forte), conosceva pur tuttavia la storia</p>
            <p>di quella malvagia femmina alla quale i farisei gridavano:</p>
            <p>Lapidiamola, lapidiamola! e che Gesù, misericordiosamente</p>
            <p>benigno salvò con queste parole: Va, e non peccar più!</p>
            <p>Ma la Rosa invece tornò a peccare, ecco la differenza.</p>
            <p>Era una donnona grande e corpacciuta, con un portamento triviale</p>
            <p>e una andatura sguaiata. La sua fisonomia, molto regolare e</p>
            <p>conservata fresca in mezzo ai lardelli, presentava</p>
            <p>nell'espressione un complesso di malignità, di ignoranza, di</p>
            <p>istinti volgari, cui poco curavano i suoi ammiratori, paghi di</p>
            <p>vederle il naso piantato diritto sulla faccia e certi occhi da</p>
            <p>civetta rilucenti e tondi che parevano sentinelle pronte sempre</p>
            <p>a presentare le armi.</p>
            <p>Un brutto sorriso – sorriso tetro benchè aperto su due file di</p>
            <p>bianchi denti, sorriso che non riuniva gli angoli della bocca</p>
            <p>in quella pozzetta amabile e bonaria che piace tanto vedere</p>
            <p>nelle persone amate – aveva eletto domicilio stabile, fra le</p>
            <p>sue due guance rubizze, e nessun pensiero ne lo cacciava mai.</p>
            <p>Come moglie apparteneva alla categoria di quelle che portano i</p>
            <p>calzoni; lo lasciava capire volentieri; se qualcuno mostrava di</p>
            <p>non accorgersene, ella ripeteva il detto con somma compiacenza,</p>
            <p>picchiando allegramente la parte incriminata.</p>
            <p>Si vede che la nostra gaia comare non aveva pregiudizi in fatto</p>
            <p>di belle maniere. Non è per lei certamente che sarebbe nato</p>
            <p>l'ordine della Giarrettiera; se le fosse caduto un legaccio</p>
            <p>in mezzo a cinquanta persone, prima che altri si incomodasse a</p>
            <p>raccoglierlo, ella stessa lo avrebbe risolutamente</p>
            <p>riallacciato.</p>
            <p>In tutta segretezza vi paleserò che la Rosa aveva</p>
            <p>quarantaquattro anni e una treccia di stupendi capelli neri che</p>
            <p>le costava cinquanta lire.</p>
            <p>Come fosse riuscita ad ammonticchiare quelle cinquanta lire,</p>
            <p>parrebbe un terzo segreto; ma io non lo conosco davvero.</p>
            <p>So che la famiglia Spiccorlai, antichi mercanti di grassi e di</p>
            <p>salumi, si era ritirata dagli affari in condizioni poco buone.</p>
            <p>Carlo Spiccorlai, il marito, ex-pizzicagnolo, toccava la</p>
            <p>settantina e lo si diceva il più grande originale del corso</p>
            <p>Garibaldi.</p>
            <p>Reso quasi impotente da una paralisi alle gambe, il vecchio</p>
            <p>Spiccorlai se ne stava tutto il giorno disteso sopra una ampia</p>
            <p>poltrona di pelle unta e sdrucita, col gomito appoggiato a un</p>
            <p>tavolino altrettanto unto, sdrucito e sudicio; e guai a</p>
            <p>toccarlo!</p>
            <p>Questo mobile invalido portava ancora dipinta sulla sua</p>
            <p>superficie una scacchiera, da tempo immemorabile vedova di</p>
            <p>pedine; sovr'essa il suo strano proprietario passava le ore</p>
            <p>curvo, borbottando e facendo segni cabalistici colle sue lunghe</p>
            <p>dita uncinate.</p>
            <p>Mangiava voracemente, al pari di un cane, un cibo oltre ogni</p>
            <p>dire frugale; gridava quando gli si chiedevano denari; non</p>
            <p>poteva soffrire le bestie, nè fiori, nè musica, nè visite in</p>
            <p>casa.</p>
            <p>Non parlava quasi mai, e se la moglie lagnavasi dell'eccessiva</p>
            <p>economia domestica, rideva – rideva soltanto allora – e</p>
            <p>imbizzarrendo ancor più colle dita sulla scacchiera, lo si</p>
            <p>udiva mormorare una sua esclamazione favorita: <emph>donne, cavalli,</emph>
            </p>
            <p>
               <emph>orologi...</emph>1 – scuoteva la testa e non si poteva cavargli altro.</p>
            <p>Era scemo? Nemmen per sogno.</p>
            <p>Carlo Spiccorlai, col pieno possesso delle sue facoltà mentali,</p>
            <p>amministrava la piccolissima sostanza che gli era rimasta,</p>
            <p>calcolando con esattezza da matematico il valore d'un</p>
            <p>centesimo; ne consegnava puntualmente i frutti alla moglie, e</p>
            <p>bisogna confessare che, una volta usciti i denari dalle sue</p>
            <p>mani, non se ne curava più.</p>
            <p>Con quei frutti, tanto erano meschini, si poteva morir di fame;</p>
            <p>ma la Rosa li ampliava a suo talento; spendeva, faceva,</p>
            <p>disfaceva. Purchè non si alterasse la dieta puritana di lui,</p>
            <p>gli altri erano padronissimi di trattarsi anche a fagiani – non</p>
            <p>domandava la provenienza.</p>
            <p>la Rosa stava assente tutto il giorno, andava a teatro colle</p>
            <p>amiche e cogli amici, vestiva di seta o di cotone cantava o</p>
            <p>piangeva – indifferenza assoluta.</p>
            <p>Era allora che le vicine dicevano: Ah! costei porta proprio i</p>
            <p>calzoni.</p>
            <p>Il vecchio non vedeva nulla, non si immischiava di nulla.</p>
            <p>Soltanto in due o tre occasioni culminanti della loro vita</p>
            <p>coniugale, il vecchio si era rizzato sulla poltrona, e puntando</p>
            <p>l'indice formidabile aveva detto: <emph>Voglio!</emph>
            </p>
            <p>I calzoni servivano poco, in quei casi, alla signora Rosa – ma</p>
            <p>erano casi tanto rari!</p>
            <p>Abitavano una lurida stamberga sul corso Garibaldi, senza</p>
            <p>portinaio, colla scala buia; una di quelle scale che odorano di</p>
            <p>cloaca, che hanno i gradini rotti scivolanti e le pareti</p>
            <p>stillanti salnitro – che riuniscono in una sola decrepitezza</p>
            <p>immonda le due decrepitezze del tempo e della miseria.</p>
            <p>Che cos'era stata quella casa durante più di un secolo, è facile</p>
            <p>immaginare.</p>
            <p>Operai ubbriachi e fanciulli piangenti di fame, vi avevano fatto</p>
            <p>echeggiare le loro grida; donne macilenti erano scivolate come</p>
            <p>ombre lungo i muri verdastri, lasciando sulle pietre umide la</p>
            <p>impronta delle loro mani. La disperazione, la malattia, il</p>
            <p>rimorso – fors'anche il vizio –dovevano essere i genii</p>
            <p>famigliari di quelle cupe e strette vòlte, di quei corridoi</p>
            <p>senz'aria e senza luce, di quelle porticine basse, annerite,</p>
            <p>grumose, sulle quali quattro generazioni avevano deposto a</p>
            <p>strati e a croste il loro sudiciume e il loro sudore.</p>
            <p>Sembrava singolare che la famiglia Spiccorlai, per quanto</p>
            <p>ristretta di mezzi, potesse adattarsi a vivere in quella tana</p>
            <p>dell'ultima plebe.</p>
            <p>Certo la signora Rosa non vi stava per propria elezione. Ma</p>
            <p>quando ritta sul ballatoio in pompa magna impiegava un buon</p>
            <p>quarto d'ora a raccogliere le gonne per poter scendere incolume</p>
            <p>l'orribile scala, il vecchio col naso applicato alle sbarre</p>
            <p>della finestra le gettava uno sguardo beffardo e si fregava</p>
            <p>ghignando, le mani.</p>
            <p>Più le ragnatele calavano dense e polverose dalle travi putride,</p>
            <p>più gli scarafaggi guazzavano nelle immondizie degli angoli bui,</p>
            <p>più vi era intorno a lui di bruttezza e di schifo, il vecchio</p>
            <p>gongolava.</p>
            <p>Dalla specola della sua finestretta vedeva le macchie umide dei</p>
            <p>muri e le numerava con gioia. la Rosa si sgualciva, nel</p>
            <p>passare, gli sboffi dell'abito, maledicendo all'avarizia del</p>
            <p>marito, ma sapeva bene di non poterlo indurre a cambiar casa.</p>
            <p>C'era nella corte una fabbrica di birra e quando rimovevano le</p>
            <p>materie fermentate, saliva un fetore insopportabile: allora il</p>
            <p>vecchio non mancava mai di aprire la finestra.</p>
            <p>Litigi ne accadevano di raro. S'erano accomodati a quel genere</p>
            <p>d'esistenza; lui si divertiva a vederla imbizzire – lei</p>
            <p>cercava altrove dei compensi.</p>
            <p>Durante una piovosa giornata d'ottobre, il portalettere del</p>
            <p>quartiere entrando a malincuore in quella stamberga – forse per</p>
            <p>la prima volta – si guardò attorno con palese ripugnanza e</p>
            <p>piantandosi in mezzo alla corte con piglio tra l'impaziente e</p>
            <p>lo sdegnoso (era un novellino viziato dalle eleganti</p>
            <p>portinaie), cacciò la mano nella borsetta nera che gli pendeva</p>
            <p>ad armacollo, ne trasse una lettera, lesse, rilesse, e</p>
            <p>guardando in su verso le sconquassate ringhiere del terzo</p>
            <p>piano, chiamò: — Spiccorlai!</p>
            <p>Silenzio.</p>
            <p>L'acqua cadeva fitta, sottile, incessante – egli aveva un</p>
            <p>berretto nuovo – riguardò in su; richiamò: — Spiccorlai!..</p>
            <p>Sulla soprascritta c'era forse <emph>signore</emph>, ma non credette</p>
            <p>necessario ripetere quel titolo in mezzo a quella corte.</p>
            <p>— Non abita in questa maledetta casa un tale Carlo Spiccorlai?</p>
            <p>Ohe!</p>
            <p>La domanda era rivolta alle grondaie gocciolanti e alle travi</p>
            <p>tarlate, ma parve l'udisse il vecchio pizzicagnolo, che aperse</p>
            <p>la finestra e cacciò fuori il suo naso adunco.</p>
            <p>— Cosa c'è?</p>
            <p>— Una lettera!</p>
            <p>— Vengo.</p>
            <p>Non furono scambiate altre parole; il vecchio rinchiuse la</p>
            <p>finestra, il portalettere si rifugiò sui primi gradini della</p>
            <p>scala, deciso a non andare avanti.</p>
            <p>Nè dovette aspettar molto.</p>
            <p>Un passo leggero, un'ombra bruna, una scarna mano di donna che</p>
            <p>si allungò tremante, e l'incidente ebbe termine.</p>
            <p>Il giovinotto uscì allargando i polmoni – la lettera portata al</p>
            <p>suo destinatario venne posta sul tavolino della scacchiera, e</p>
            <p>l'ombra bruna, assicuratasi che dalla vicina camera la</p>
            <p>signora Rosa non l'udiva, si arrischiò a dire:</p>
            <p>— Chi sarà mai?</p>
            <p>Chi sarà mai?</p>
            <p>La lettera o l'ombra? Incominciamo dall'ombra.</p>
            <p>Carlo Spiccorlai era il maggiore di un numero straordinario di</p>
            <p>fratelli: fra lui e l'ultimo nato – una femmina – correvano</p>
            <p>trent'anni; sua sorella dunque aveva quasi quarant'anni.</p>
            <p>Era venuta ultima in una famiglia di tempre adamantine, di forti</p>
            <p>e bruschi voleri, e sembrò il virgulto di una timida betulla</p>
            <p>innestato al tronco di una quercia poderosa.</p>
            <p>Rimasta senza madre, ebbe a soffrire gli urti di tutte quelle</p>
            <p>individualità così accentuate; dovette cedere, ubbidire sempre.</p>
            <p>La povera betulla perdette le foglie – fiori non ne aveva mai</p>
            <p>fatti – intristì, avvizzì dimenticata, finchè cadde, e parve</p>
            <p>proprio vi cadesse per morire, nelle braccia del fratello,</p>
            <p>unico superstite.</p>
            <p>Carlo Spiccorlai non era uomo da perdersi in tenerezze. Le</p>
            <p>additò un nero buco accanto alla cucina, le fece la sua parte</p>
            <p>al magro pasto comune e venne in tal modo ad avere la terza</p>
            <p>persona della famiglia, un po' meno d'una serva, un po' più</p>
            <p>d'un cane.</p>
            <p>Il vecchio bisbetico non parlava con lei più che colla Rosa,</p>
            <p>però non aveva per la sorella il ghigno beffardo che riserbava</p>
            <p>alla moglie: anzi qualche volta il suo piccolo occhio giallo la</p>
            <p>seguiva con insolita dolcezza e si poteva credere perfino che</p>
            <p>una parola meno aspra dovesse uscire dalla sua bocca, ma erano</p>
            <p>lampi. Generalmente si ricacciava sulla scacchiera brontolando:</p>
            <p>Donne, cavalli, orologi!</p>
            <p>Tra le cognate era un altro affare.</p>
            <p>Fin dal giorno che Amarilli era comparsa sulla soglia della</p>
            <p>tetra casa, lunga, magra, allampanata, cogli occhi lagrimosi,</p>
            <p>col suo misero vestito di lutto che pareva un cencio posto ad</p>
            <p>asciugare sopra un bastone, la florida e paffuta signora Rosa</p>
            <p>l'aveva presa a bersaglio di tutta la sua malignità, di tutte</p>
            <p>le sue invidiuzze volgari, di tutto il suo orgoglio codardo.</p>
            <p>A lei bella e piena di salute, riuscì facilissima quella specie</p>
            <p>di superiorità fisica che impone alle creature deboli, che le</p>
            <p>schiaccia, che le umilia con un confronto di tutte le ore e di</p>
            <p>tutti i minuti.</p>
            <p>Sì; lei poteva, rovesciando indietro le maniche con un movimento</p>
            <p>che le era famigliare, mettere in mostra le sue grosse braccia</p>
            <p>solide e bianche ridendo in viso sguaiatamente ad Amarilli,</p>
            <p>poichè sapeva che la povera zitella, se si lagnava di qualche</p>
            <p>cosa al mondo, come di una vera ingiustizia, era appunto della</p>
            <p>sua portentosa magrezza.</p>
            <p>Era mollo facile a lei, donna e padrona, dare di ogni cosa il</p>
            <p>peggiore alla malcapitata parente – il pane raffermo, la</p>
            <p>minestra acida, le lenzuola ruvide, il posto più disagiato;</p>
            <p>contraffarla, deriderla, dire che non sapeva vestirsi, nè</p>
            <p>muoversi, nè parlare; che pareva una mummia, ch'era proprio una</p>
            <p>Spiccorlai nata e sputata. Ah! ah! ah! (ridendo a squarciagola</p>
            <p>si metteva le mani sulle anche, dimenandosi come una</p>
            <p>cutrettola) non era per Amarilli certo che i giovanotti</p>
            <p>avrebbero <emph>inventate</emph> delle canzoni, come per lei quando fanciulla</p>
            <p>ancora abitava in via Sant'Antonio e udiva cantare ogni notte</p>
            <p>sotto le sue finestre:</p>
            <p>Nella via di Sant'Antonio</p>
            <p>C'è una rosa della Madonna.</p>
            <p>Amarilli avendole fatto osservare che Madonna e Sant'Antonio non</p>
            <p>rimavano affatto, nemmeno per far piacere a una bella ragazza,</p>
            <p>la Rosa salì in tutte le furie, e come espressione del suo</p>
            <p>massimo disprezzo, la chiamò una <emph>letterata.</emph>
            </p>
            <p>Amarilli aveva ingegno, aveva un gusto delicato, un cuore</p>
            <p>sensibile. Aveva attinte le sole consolazioni della sua mesta</p>
            <p>vita nei piaceri dello spirito; la sua mente era bella se poco</p>
            <p>leggiadro era il suo corpo, e dietro le magre costole del suo</p>
            <p>petto batteva un caldo cuore.</p>
            <p>Ma per la Rosa, Amarilli aveva tre difetti di prim'ordine: era</p>
            <p>donna, cognata e ne sapeva più di lei.</p>
            <p>Vi sono molti supplizii, ma un supplizio lento e terribile è</p>
            <p>quello di un essere intelligente soggetto alla ignoranza</p>
            <p>cattiva, alla volgarità maligna e brutale.</p>
            <p>Amarilli – anche il suo nome non andava esente dai sarcasmi –</p>
            <p>piangeva in segreto e dimagrava sempre più.</p>
            <p>Ormai non aveva più nessuna speranza; le illusioni dei vent'anni</p>
            <p>erano sparite; l'ideale che l'aveva tormentata, come tormenta</p>
            <p>tutte le anime elette, si era nascosto sbigottito chi sa dove,</p>
            <p>ed appena ne traluceva un fioco bagliore quando – ben sola e</p>
            <p>ben chiusa nel lurido sottoscala che le serviva da camera,</p>
            <p>accasciata sul meschino letto, al buio, tremante di freddo e</p>
            <p>qualche volta di fame, – ella pensava al caro sogno di tutta la</p>
            <p>sua vita. Una casetta bianca in mezzo al verde, dei fiori, degli</p>
            <p>uccelli, dell'aria, del sole, del cielo azzurro... e una mano</p>
            <p>nella sua mano!</p>
            <p>Il vecchio aveva preso la lettera e la guardava sospettoso ed</p>
            <p>incerto.</p>
            <p>Amarilli commossa – i soggetti di commozione erano così rari in</p>
            <p>quella famiglia – curiosa anche, dopo di aver pronunciato: chi</p>
            <p>sarà mai? aspettava in silenzio.</p>
            <p>Ma il vecchio non aveva fretta. A settant'anni certe impazienze</p>
            <p>non si provano più – dovesse cadere il mondo, con un piede</p>
            <p>nella fossa, che importa?</p>
            <p>Analizzò la scrittura, la carta, il timbro, la depose, la</p>
            <p>riprese, era forse commosso anche lui, ma a capirlo bisognava</p>
            <p>essere bravi.</p>
            <p>Amarilli gettò un'occhiata inquieta verso l'uscio; temeva</p>
            <p>l'apparizione della cognata.</p>
            <p>Finalmente la lettera fu aperta. Carlo Spiccorlai lesse senza</p>
            <p>battere palpebra, e quando ebbe finito, impassibile la porse</p>
            <p>alla sorella, dicendo:</p>
            <p>— Rispondi: venga.</p>
            <p>Amarilli lesse a precipizio:</p>
            <p> «Bruxelles, 14 ottobre. </p>
            <p>«<emph>Signore,</emph>
            </p>
            <p>«Mia madre è morta stamattina; sono sola, sono povera; non</p>
            <p>conosco nessuno. Mi hanno detto che lei è mio parente; la mamma</p>
            <p>morendo pronunciò il suo nome. Posso presentarmi in casa sua?</p>
            <p>Posso venire a chiederle un asilo per il momento, finchè sarà</p>
            <p>decisa la mia sorte?</p>
            <p>«Perdoni a una povera orfana che non sa quello che si dice in</p>
            <p>sì tremendo giorno, e che anela a ritrovare un padre nel</p>
            <p>fratello della sua povera mamma.</p>
            <p>Editta Vergy».</p>
            <p>— Giovanna è morta! — esclamò colle lagrime agli occhi — e sua</p>
            <p>figlia è rimasta in paese straniero....</p>
            <p>— Sì, la <emph>contessina</emph>— saltò su il vecchio ghignando — la</p>
            <p>contessinache chiede un pezzo di pane al vecchio pizzicagnolo</p>
            <p>rimbambito. Venga, venga la <emph>contessina!</emph>
            </p>
            <p>—Carlo, non ridere su una tomba appena chiusa, Giovanna ha</p>
            <p>sbagliato lasciando la sua famiglia, ma che colpa ne ha la</p>
            <p>fanciulla?</p>
            <p>Il vecchio non l'ascoltava. Si immaginava il gusto che avrebbe</p>
            <p>la Rosa nel trovarsi per i piedi una nipotina, e rideva come un</p>
            <p>matto.</p>
            <p>Amarilli avvezza a quegli strani modi, non ne fece caso. Tutta</p>
            <p>turbata per la morte della sorella, per la povera orfana che</p>
            <p>non aveva, misera! altro rifugio che quell'orrida casa;</p>
            <p>combattuta fra il dolore e la pietà, palpitante, smarrita,</p>
            <p>avrebbe voluto correre in traccia della dolente e dimenticava</p>
            <p>quasi che Carlo le aveva detto: Scrivi, venga — una intera</p>
            <p>perorazione.</p>
            <p>Quando se ne sovvenne, si sovvenne pure che in tutta la casa non</p>
            <p>avrebbe trovato un foglio di carta, e lo fece osservare</p>
            <p>timidamente al fratello.</p>
            <p>— Denari! sempre denari! Voltati di là.</p>
            <p>— Dove?</p>
            <p>— Di là verso il muro; non guardarmi.</p>
            <p>Amarilli si volse. C'era sul muro un ragno dalle lunghe gambe</p>
            <p>acrobatiche che correva, correva su verso il soffitto. Amarilli</p>
            <p>guardò quel ragno e sentì nel medesimo tempo un rumore secco,</p>
            <p>stridente.</p>
            <p>— Non voltarti! — gridò il vecchio.</p>
            <p>Passarono cinque minuti. Il ragno ridiscese dondolandosi a un</p>
            <p>lungo filo argenteo. Amarilli pensava ch'esso era molto felice,</p>
            <p>perchè il filo incominciato sulle travi cadenti di quell'antro</p>
            <p>poteva finire dentro un cespuglio profumato di glicine o di</p>
            <p>caprifoglio. Pensava alla povera Editta e a sè stessa, e</p>
            <p>sospirava.</p>
            <p>— Ora voltati; ecco l'occorrente.</p>
            <p>Un pezzo irregolare di una vecchia carta giallastra, un po'</p>
            <p>bucherellata, un po sucida, giaceva sulla scacchiera. Donde era</p>
            <p>uscita? Nel tavolino non si vedevano cassette, il vecchio non</p>
            <p>s'era mosso e non poteva muoversi; alla magìa Amarilli non ci</p>
            <p>credeva, ma da parte di suo fratello nulla poteva sorprenderla.</p>
            <p>Prese la carta, un po' riluttante. Carlo Spiccorlai, prevedendo</p>
            <p>delle obbiezioni, intuonò il suo salmo:</p>
            <p>— Donne, donne, donne! cavalli, orologi! Scrivi <emph>venga la</emph>
            </p>
            <p>
               <emph>contessina!</emph>
            </p>
            <p>Un po' d'inchiostro in fondo al vecchio calamaio di legno c'era;</p>
            <p>Amarilli lo stemperò con una goccia d'aceto.</p>
            <p>— Bada che lo sprechi! — gridò il vecchio.</p>
            <p>Scritta la lettera, Amarilli, tremante per paura di un rifiuto,</p>
            <p>chiese una busta.</p>
            <p>— Una busta?... Sciocchezze.</p>
            <p>Amarilli pazientemente soggiunse che il foglio lacero e friabile</p>
            <p>non poteva reggere al viaggio; che probabilmente la posta non lo</p>
            <p>avrebbe accettato.</p>
            <p>— Una busta, una busta — borbottava l'avaro — quanto costerà?</p>
            <p>— Ma, credo, almeno due centesimi...</p>
            <p>Il vecchio prese tempo a riflettere.</p>
            <p>Amarilli si aspettava ch'egli dicesse ancora: «Voltati di là»,</p>
            <p>ma invece disse:</p>
            <p>— Scendi dal birraio e fatti prestare una busta: egli o sua</p>
            <p>moglie ne avranno.</p>
            <p>Sciolto così il problema ed evitata la spesa dei due centesimi,</p>
            <p>si presentò assai più terribile quella del francobollo. Il</p>
            <p>vecchio non ne volle sapere, anzi andò in furia gridando:</p>
            <p>— Ci penserà lei, la <emph>contessina.</emph>
            </p>
            <p>— Per pietà, Carlo...</p>
            <p>Inutile.</p>
            <p>— Quando si vuol fare un'opera buona o farla tutta o non</p>
            <p>farla.</p>
            <p>Con questa sentenza Amarilli sperava d'aver messo avanti un</p>
            <p>argomento inconfutabile; ma suo fratello rispose asciutto:</p>
            <p>— Dunque non facciamone nulla!</p>
            <p>Se la povera ragazza avesse posseduto il valore di un centesimo</p>
            <p>sotto la cappa del cielo, il francobollo era subito trovato;</p>
            <p>tuttavia la sua immaginazione vivace, aiutata dal fervido</p>
            <p>cuore, trovò un ripiego.</p>
            <p>Ridiscese dalla moglie del birraio e le disse:</p>
            <p>— Signora, volevo chiederle se ha ancora disponibile quel</p>
            <p>piccolo ricamo!</p>
            <p>Alcuni giorni prima la vicina le aveva offerto di guadagnare</p>
            <p>qualche cosa ricamando un grembialino per il suo bimbo; ma</p>
            <p>Amarilli, che faceva tutto in casa, sotto l'occhio</p>
            <p>inquisitoriale della cognata, non ardì accettare.</p>
            <p>Ora il caso era disperato. Pensò che facendosi anticipare pochi</p>
            <p>soldi avrebbe comprato il francobollo e forse ne avanzava per</p>
            <p>provvedersi una candela e lavorare di notte.</p>
            <p>La moglie del birraio acconsentì compiangendo in cuor suo la</p>
            <p>povera zitellona, che tutta rossa dal piacere uscì ad impostare</p>
            <p>quella lettera che le costava tanto.</p>
            <p>Ella amava già Editta, l'orfana sconosciuta, e questo amore la</p>
            <p>occupava deliziosamente; aveva tanto bisogno di espandere in un</p>
            <p>seno amico la piena dei suoi affetti contenuti, che volava</p>
            <p>incontro alla speranza di trovare finalmente un essere capace</p>
            <p>di amarla, un essere debole da proteggere.</p>
            <p>— Editta! Editta! — mormorava nel salire ansante la buia scala</p>
            <p>— chiunque tu sia, o sventurata fanciulla, che devi entrare in</p>
            <p>questa casa, avrai in me una madre!</p>
            <p>Ed ora sì il vermiglio della più calda emozione imporporava le</p>
            <p>guancie emaciate della zitella. Madre!... Questa parola</p>
            <p>santissima, aveva risvegliato un mondo spento nel turbinìo</p>
            <p>delle sue illusioni. Dovette appoggiarsi al muro. Un lembo</p>
            <p>pallido del cielo, sbattendole in volto gli ultimi barlumi del</p>
            <p>crepuscolo, illuminava la sua fronte stanca e dagli occhi</p>
            <p>avvizziti traspariva l'anima ardente, divina.</p>
            <p>Era bella così.</p>
            <p>Sul fondo cupo della parete la sua figura ascetica si staccava</p>
            <p>vigorosamente come un affresco di Michelangelo o di Raffaello.</p>
            <p>Aveva intorno al capo la doppia aureola delle martiri cristiane</p>
            <p>– il raggio della fede e le stigmate del dolore.</p>
            <p>Era bella e sublime.</p>
            <p>Voci rauche e discordanti uscendo dalla finestra affumicata del</p>
            <p>vecchio Spiccorlai, annunciavano un alterco.</p>
            <p>la Rosa, era tornata, e Carlo Spiccorlai, si vede, non aveva</p>
            <p>voluto ritardarsi il piacere di far andare sua moglie in tutte</p>
            <p>le furie, e le aveva raccontata premurosamente la novità della</p>
            <p>lettera.</p>
            <p>Se la Rosa avesse perduto in pieno corso Garibaldi la sua famosa</p>
            <p>treccia nera, forse non si sarebbe alterata tanto. Certo è che</p>
            <p>quell'annunzio la pose fuori di sè.</p>
            <p>Un'altra donna in casa? Una nipote? E chi era poi questa</p>
            <p>pettegola? Ella non ne aveva mai sentito parlare. Si prende</p>
            <p>forse marito per vedere spuntare di terra, come la gramigna,</p>
            <p>delle cognate, o piovere in casa, come la tempesta, delle</p>
            <p>nipoti? – e chi altro ancora? Avrebbe avuto la compiacenza il</p>
            <p>signor Carlo Spiccorlai di avvertirla fino in qual parte del</p>
            <p>mondo si estendeva la sua simpatica parentela? Cugini in <emph>Merica</emph>
            </p>
            <p>ne aveva almeno?... Giacchè tutti facevano capo in quella casa,</p>
            <p>avanti i denari. Ah! lei non era padrona di offrire un bicchier</p>
            <p>di vino a suo nipote Renato, ma per far posto agli altri doveva</p>
            <p>mettersi i piedi in bocca. Sì, eh? Sì?....</p>
            <p>Con una mano sul fianco, rossa come un peperone, tenendo</p>
            <p>coll'altra il cappello che si era strappato violentemente</p>
            <p>dalla testa, aveva tutta l'aria di volersi slanciare sul</p>
            <p>vecchio; ma lui di riverbero aveva tutta l'aria di beffarsene e</p>
            <p>se ne stava nella sua poltrona di paralitico così sicuro e</p>
            <p>trionfante come in una fortezza. Il suo naso ricurvo che pareva</p>
            <p>quello di un uccellaccio da preda si raggrinzava nelle smorfie</p>
            <p>di un orribile sorriso e colle magre dita di scheletro batteva</p>
            <p>il tamburello sul tavolino.</p>
            <p>Non parlava. Che cosa avrebbe detto? Egli non era una sciocca</p>
            <p>femminetta da sfogarsi in contumelie; la sua freccia l'aveva</p>
            <p>lanciata, e meglio che tutte le parole lavorava quell'uncino</p>
            <p>nel petto della sua cara metà. Più ella gridava, più egli si</p>
            <p>divertiva; faceva come il gatto che sta cheto e gode vedendo il</p>
            <p>topolino dibattersi fra le sue zampe.</p>
            <p>— Vecchio rimbambito! — urlava la Rosa.</p>
            <p>Ed egli zitto. Pensava: le deve dispiacere molto la nipotina se</p>
            <p>si perita a chiamarmi vecchio rimbambito, con rischio e</p>
            <p>pericolo di non vedere per questi trenta giorni la mesata.</p>
            <p>— Vecchio pazzo!</p>
            <p>Ed egli zitto. Osservava che le vene del collo si gonfiavano</p>
            <p>enormemente alla sua dolce sposa, che era molto brutta nella</p>
            <p>collera e che alla lunga, alla lunga non poteva nascondere per</p>
            <p>un pezzo i suoi quarantaquattro anni suonati.</p>
            <p>— No, non la voglio questa nipote, questa avventuriera, questa</p>
            <p>strega. Lo dico chiaro e tondo: o via lei o via io.</p>
            <p>In quel mentre dalla porta socchiusa, entrava serena e radiante</p>
            <p>la zitellona.</p>
            <p>Carlo Spiccorlai, puntellandosi sui bracciuoli della sedia e</p>
            <p>rizzando sui gomiti la sua strana figura di vecchio mago,</p>
            <p>esclamò tra l'ironico e il giulivo:</p>
            <p>— Lascia aperto. la Rosa se ne vuole andare.</p>
            <p>Se io scrivessi un poema epico in ottantasette canti, mi</p>
            <p>cadrebbe bene qui il paragone di una belva furiosa che alle</p>
            <p>prese con un'altra, se un innocente animale qualunque viene a</p>
            <p>mettersi in terzo, su quello si precipita come su capro</p>
            <p>espiatorio che deve vendicarla dell'impotente furore.</p>
            <p>Amarilli, questa volta, come cento altre consimili, ebbe a</p>
            <p>sostenere la parte del capro.</p>
            <p>La cognata l'accusò di essere la causa di ogni suo dispiacere;</p>
            <p>la sua venuta in casa stabiliva un odioso precedente che tutti</p>
            <p>gli Spiccorlai fino alla quindicesima generazione non avrebbero</p>
            <p>mancato di imitare. Già lei avrà parlato al vecchio in favore di</p>
            <p>quella pettegola che doveva arrivare, ma quando si mangia il</p>
            <p>pane degli altri si dovrebbe avere maggior discrezione.</p>
            <p>Aveva fondi lei per mantenere i parenti? Sapevano fare qualche</p>
            <p>cosa le sue lunghe braccia di lucertola (sarebbe stato inutile</p>
            <p>farle osservare che le braccia (?) delle lucertole sono corte),</p>
            <p>altro che tirar fuori il fazzoletto per asciugare delle lagrime</p>
            <p>invisibili? O perchè non andava lei colle sue belle frasi di</p>
            <p>poetessa a pagare tutti i mesi il conto del fornaio? Sapeva</p>
            <p>soltanto come si fa a regolare una famiglia, lei, di null'altro</p>
            <p>occupata che a sospirar marito? Marito! – ah! ah! che bella</p>
            <p>sposina!</p>
            <p>Divagando così di palo in frasca, allontanandosi affatto dal</p>
            <p>soggetto, ma sempre nel massimo trasporto della collera, la</p>
            <p>Rosa variava piacevolmente il divertimento del vecchio cattivo</p>
            <p>che ghignava:</p>
            <p>— Donne, donne, donne!</p>
            <p>— E i cavalli, zio Carlo? E gli orologi? — disse una voce</p>
            <p>gutturale e avvinazzata, mentre un giovanotto aprendo l'uscio</p>
            <p>col piede presentavasi sulla soglia.</p>
            <p>la Rosa gli corse incontro gesticolando.</p>
            <p>— Come, come bella zia? Cos'è questo? La collera altera i tuoi</p>
            <p>lineamenti delicati, e la treccia dei tuoi ammirabili capelli</p>
            <p>neri ti ondeggia sulle spalle come un pennacchio da</p>
            <p>cavalleggiero. Chi fu il barbaro che ti pose in questo stato?</p>
            <p>Lo so, lo so; non parliamone altro, bella zia; qua la mano.</p>
            <p>
               <emph>Zif-tac.</emph> Con un movimento rapido e grazioso sputò leggermente</p>
            <p>sulle palme aperte, le fregò e le offerse alla bella zia quali</p>
            <p>colombe messaggiere di pace.</p>
            <p>Chi avesse guardato in quel punto la vecchia faccia da furbo di</p>
            <p>Cario Spiccorlai l'avrebbe vista contorcersi tutta in mezzo</p>
            <p>alle grinze. Era una forma esterna che assumeva la sua</p>
            <p>malignità per mostrarsi soddisfatta.</p>
            <p>Quel nipote scioperato che faceva la corte alla credula zia per</p>
            <p>beccarle l'impossibile entrava perfettamente nelle mire del</p>
            <p>vecchio. Egli li lasciava fare, li lasciava ridere alle sue</p>
            <p>spalle, ma dentro di sè diceva: riderà bene chi riderà</p>
            <p>l'ultimo.</p>
            <p>Il nipote della Rosa era un giovinastro di professione commesso,</p>
            <p>ma di fatto quasi sempre ozioso.</p>
            <p>Lo avevano soprannominato il <emph>Moretto</emph>, e teneva a fare conquiste.</p>
            <p>Bassotto, bruno, losco, coi baffi corti, coi capelli unti di</p>
            <p>sego, coi denti anneriti per l'uso smoderato della pipa e posti</p>
            <p>così lontani l'uno dall'altro che sembravano i pioli di legno di</p>
            <p>una cancellata; portava una cravatta senza colletto annodata</p>
            <p>sulla camicia di flanella, un grosso anello di zinco nel dito</p>
            <p>mignolo e l'unghia del suddetto mignolo allungata e ricurva.</p>
            <p>Parlatore facile, impudente; declamatore da bisca; triviale,</p>
            <p>chiassoso, galante fino alla licenza, egli godeva tutte le</p>
            <p>simpatie della quarantenne beltà che gustava immensamente i</p>
            <p>suoi complimenti pepati e il suo modo spiccio di entrare in</p>
            <p>materia.</p>
            <p>— Con Renato almeno si sta allegri — diceva la signora Rosa; e</p>
            <p>Renato compiacente la sollazzava in mille diverse maniere;</p>
            <p>facendo uscire dal naso il fumo della sua pipa, cacciandosi uno</p>
            <p>spillo nel polpaccio delle gambe e cantando con gesti analoghi:</p>
            <p>«<emph>Cicerinella aveva uno mulo</emph>».</p>
            <p>Se si trovava in tasca qualche giornale – il giornalismo è la</p>
            <p>letteratura degli illetterati – leggeva gravemente in quarta</p>
            <p>pagina i rimedii contro la obesità, dedicandoli ad Amarilli con</p>
            <p>un'aria canzonatoria che metteva la signora Rosa d'ottimo umore</p>
            <p>e la incoraggiava più che mai a rialzare la sua manica.</p>
            <p>Per giungere nelle grazie della zia non c'era salto mortale che</p>
            <p>gli sembrasse troppo arrischiato. Una volta osò confessare</p>
            <p>(dietro le spalle del vecchio Spiccorlai e mentre Amarilli</p>
            <p>soffiava nelle brace) che egli non avrebbe mai preso moglie</p>
            <p>perchè aveva sotto gli occhi tale immagine di bellezza che</p>
            <p>tutte le altre impallidivano al confronto. Devo soggiungere,</p>
            <p>per spiegare tale lirismo che quel giorno aveva in tasca una</p>
            <p>nota di trentacinque lire spese dal trattore.</p>
            <p>L'amabile cattivo soggetto – oh sì; la signora Rosa confessava</p>
            <p>ch'egli era un cattivo soggetto, ma tanto amabile – era versato</p>
            <p>nella scienza difficile di allacciare certi bottoni ribelli, di</p>
            <p>appuntare ed anche di togliere uno spillo. Cattivo soggetto? –</p>
            <p>sì, sì; egli accorreva a mettere lo scialle sugli omeri robusti</p>
            <p>della cara zia, ed approfittava della circostanza per stringere</p>
            <p>le braccia fin dove arrivavano.</p>
            <p>— Quel pazzo di Renato! — diceva la matrona tripudiando e</p>
            <p>gongolando. – Il suo ampio petto si alzava e si abbassava,</p>
            <p>davvero, come il mantice di un organo, o se più vi piace, come</p>
            <p>le onde di un mare agitato; quantunque assomigliasse più che</p>
            <p>altro alla bisaccia di un frate questuante scivolata dal di</p>
            <p>dietro sul davanti.</p>
            <p>— Dunque, bella zia, che cosa abbiamo di nuovo? — disse Renato</p>
            <p>entrando a piedi giunti nella famigliarità di un colloquio che</p>
            <p>si ripeteva quasi ogni sera con pochissime varianti.</p>
            <p>Ma la variante c'era quella sera; nè la signora potè contenere a</p>
            <p>lungo la bile che la divorava a proposito della nipotina. Parlò</p>
            <p>con veemenza, aprendo digressioni interminabili sul caro dei</p>
            <p>viveri, sull'avarizia del vecchio e sulla propria condizione di</p>
            <p>vittima.</p>
            <p>Gridava un po' troppo per una vittima, non c'è che dire; e</p>
            <p>Renato finse di credere e si commosse al punto di stringerle</p>
            <p>silenziosamente la mano.</p>
            <p>Il maligno vecchio, guardando questa pantomima, pensò che il</p>
            <p>giovinastro doveva avere ancora dei debiti e dal fondo del suo</p>
            <p>cuore ben fatto cacciò un piccolo grido di soddisfazione.</p>
            <p>Chi non era nè in quella camera, nè in quel mondo, chi non</p>
            <p>viveva di quelle basse passioni era Amarilli.</p>
            <p>Seduta in disparte, con una calza che le sue magre dita facevano</p>
            <p>progredire macchinalmente, ella vagava col pensiero in un mondo</p>
            <p>immaginario di pace e d'amore, dove la gioventù era lieta,</p>
            <p>serena la virilità, e la vecchiezza santa – mondo fantastico,</p>
            <p>ne era persuasa, poichè da quarant'anni non le era ancora</p>
            <p>apparso che nelle fervide visioni e inutilmente lo aveva</p>
            <p>cercato intorno a sè.</p>
            <p>Come punto di transazione fra la spietata realtà e gli splendidi</p>
            <p>sogni, ella riposava ora la mente sull'essere debole e</p>
            <p>sconosciuto che avrebbe diviso la sua mesta vita; non poteva</p>
            <p>staccare il pensiero dall'orfana giovinetta e se l'immaginava</p>
            <p>buona, cara, sensibile.</p>
            <p>Rifece, di rimembranza in rimembranza, la storia della sua</p>
            <p>misera sorella, quando giovane e bellissima, e col sangue degli</p>
            <p>Spiccorlai nelle vene, indomita, ardente, fiera, sposò la sua</p>
            <p>sorte a quella di un povero esule.</p>
            <p>Amarilli si ricordava le scene violenti che avevano preceduta la</p>
            <p>scomparsa della sorella, e come dopo nessuno avesse più parlato</p>
            <p>di lei, quasi non avesse mai esistito.Giovanna era la</p>
            <p>penultima, la più vicina per età ad Amarilli, e se le loro</p>
            <p>indoli troppo diverse non le avevano fuse nella dimestichezza</p>
            <p>che nulla cela, avevano però sempre vissuto di buon accordo in</p>
            <p>quella famiglia terribile dove l'affetto non scendeva in campo</p>
            <p>che armato fino ai denti, e dove il sorriso anche il più mite</p>
            <p>aveva sempre qualche cosa di ironico e di pungente, come se gli</p>
            <p>Spiccorlai temessero di mostrarsi eccessivamente teneri.</p>
            <p>Amarilli pensava a' begli occhi fulgenti della sorella, alla sua</p>
            <p>fronte superba, alla voce sonora e imperiosa – le sembrava</p>
            <p>ancora di udirla quando di contro a tutti i fratelli irritati,</p>
            <p>ella aveva dichiarato di seguire il suo amante – e aveva ancora</p>
            <p>davanti lo sguardo misto di compassione e di sprezzo che</p>
            <p>Giovanna le aveva rivolto in risposta alle sue esortazioni</p>
            <p>all'obbedienza.</p>
            <p>Ogni particolare le tornava in mente a poco a poco, come</p>
            <p>sfogliando un libro.</p>
            <p>Sua figlia le somiglierà? – pensava – e quest'idea, anzichè</p>
            <p>consolarla, addensava tetri pronostici sulla mite fronte della</p>
            <p>zitellona; la sua rettitudine disapprovava la condotta della</p>
            <p>sorella, quantunque il cuore indulgente volesse assolverla; ed</p>
            <p>ora mille dubbi l'assalivano sul destino dell'orfana, frutto di</p>
            <p>quei romanzeschi amori.</p>
            <p>Bisogna immaginare la vita squallida di Amarilli per comprendere</p>
            <p>i battiti concitati del suo cuore a quella prospettiva di vita</p>
            <p>nuova. Bisogna sapere quante aspirazioni di bello e di buono</p>
            <p>aveva ricacciate dentro di sè! e quante volte, Cenerentola di</p>
            <p>quarant'anni, aveva pianto fuggente sulle ali azzurre della</p>
            <p>speranza il suo ideale morto di consunzione!</p>
            <p>Perchè si derideranno sempre queste povere vittime della</p>
            <p>civiltà? La sposa venerata e felice, regina nella sua</p>
            <p>famiglia, maestra e tutrice dei figli, ringrazia le provvide</p>
            <p>leggi e la società ingentilita; ma queste vergini senza corona,</p>
            <p>queste martiri senza palma non sono esse da compiangere più</p>
            <p>assai che la selvaggia libera nelle proprie aspirazioni e nei</p>
            <p>proprii diritti?</p>
            <p>Oh se sapeste come vi amo, fanciulle dai capelli bianchi,</p>
            <p>cespiti senza fiori, anime senza amore!...</p>
            <p>Amarilli, pensava, pensava, e i ferri della calza infilzavano</p>
            <p>maglie su maglie, metodicamente, come i giorni della zitellona.</p>
            <p>Quando sarebbe spuntato quel bel giorno? quel bel giorno in cui</p>
            <p>doveva sentire due braccia intorno al collo e una voce cara che</p>
            <p>l'avrebbe chiamata per la prima volta zia Amarilli!</p>
            <p>Ebbene, sì! ella piangeva; perchè nasconderlo? Una tenerezza</p>
            <p>straordinaria le faceva gruppo in gola; la sua immaginazione</p>
            <p>spossata si riscaldava di cento immagini giovanili e il volto</p>
            <p>sconosciuto di Editta le sorrideva come una promessa di miglior</p>
            <p>avvenire.</p>
            <p>A due passi da lei Renato e la Rosa sghignazzavano. Intanto il</p>
            <p>vecchio Spiccorlai guardava l'una e gli altri, e talvolta fuori</p>
            <p>della finestra, nell'orizzonte confuso della sera, e si fregava</p>
            <p>come un matto le mani stecchite, e poi si lasciava andare sulla</p>
            <p>scacchiera, ridendo di un riso strano.</p>
            <p>— Qui?.. oh mai, mai!</p>
            <p>Editta era giunta. Bella, superba, fiera come sua madre a</p>
            <p>quindici anni, ritta sulla soglia e sdegnosa, stringendosi</p>
            <p>colle mani al seno la mantellina, quasi avesse paura che una</p>
            <p>parte di sè toccasse le orribili pareti, col volto acceso e gli</p>
            <p>occhi fiammeggianti sotto la tesa del suo cappellino, ella</p>
            <p>faceva davvero un gran contrasto con tutto quanto la</p>
            <p>circondava.</p>
            <p>Veniva a chiedere un pane in quella casa, lei, vestita come una</p>
            <p>dama!</p>
            <p>la Rosa non c'era fortunatamente, ma il sucido vecchio immobile</p>
            <p>sulla sua poltrona l'aveva agghiacciata di spavento, e quelle</p>
            <p>mura, quella tristezza, quella miseria le avevano strappato il</p>
            <p>primo grido involontario:</p>
            <p>— Qui?.. oh mai, mai!</p>
            <p>— Donne... — incominciò il vecchio senza pur salutarla, ma una</p>
            <p>mano tremante venne a cercare la mano di Editta, e una pallida</p>
            <p>figura vestita di nero le si slanciò al collo, coprendola di</p>
            <p>baci e di lagrime.</p>
            <p>La fanciulla indietreggiò sbigottita.</p>
            <p>— Figlia mia, figlia mia!</p>
            <p>Nella sua commozione immensa la povera Amarilli non trovava</p>
            <p>altre parole, e l'orfana sentì improvvisamente una dolcezza nel</p>
            <p>cuore come se fra quelle squallide pareti fosse sorta</p>
            <p>all'improvviso l'ombra di sua madre.</p>
            <p>— Chi siete? — le domandò.</p>
            <p>Amarilli la strinse in un affettuoso amplesso e trascinandola</p>
            <p>quasi a forza dentro l'uscio, le veniva dicendo:</p>
            <p>— Editta, figlia, figlia della mia povera sorella, non</p>
            <p>fuggire; io ti amerò, ti amerò tanto!</p>
            <p>Quei baci, quelle lacrime, quelle dolci parole produssero un po'</p>
            <p>di reazione sulla prima impressione disgustosa; Editta guardò</p>
            <p>Amarilli.</p>
            <p>L'occhio grande e sereno della zittellona raggiava d'amore.</p>
            <p>L'altera fanciulla si sentì commossa, pianse, e abbandonandosi</p>
            <p>nelle sue braccia disse:</p>
            <p>— Resto per voi.</p>
            <p>— Di' <emph>per te!...</emph> — esclamò l'entusiasta Amarilli.</p>
            <p>— Sì, per te.</p>
            <p>Si amavano. Le anime superiori hanno più tatto squisito per</p>
            <p>intendersi subito, per riconoscersi in mezzo alla gente</p>
            <p>volgare, belle figure aristocratiche che gli abiti grossolani</p>
            <p>non valgono a nascondere.</p>
            <p>Amarilli condusse la nipote nell'oscura camera che doveva</p>
            <p>ricoverarle entrambe, ch'ella si era sforzata di adornare con</p>
            <p>tendine bianche e con qualche fiore, ma che nonostante, aveva</p>
            <p>tutto l'aspetto d'una prigione.</p>
            <p>— Qui? — fece ancora Editta, guardandosi attorno con</p>
            <p>meraviglia e disgusto.</p>
            <p>— O mia povera figlia, non posso offrirti altro!</p>
            <p>C'era tanto sentimento, tanto dolore e tanta vergogna nella voce</p>
            <p>di Amarilli, che a sua volta anche Editta arrossì. Sciolse, con</p>
            <p>un sospiro, il gancio della mantellina e sedette sulla sua</p>
            <p>valigia colla testa fra le mani.</p>
            <p>Dolcemente, in silenzio, Amarilli le si fece accanto.</p>
            <p>Portavano il lutto tutt'e due – e in quella buia camera, sul</p>
            <p>fondo cupo delle pareti, nella mezza luce triste e caliginosa</p>
            <p>che penetrava a stento dall'angusta finestra disegnando ombre</p>
            <p>nere sull'ammattonato, i loro volti si staccavano bianchi e</p>
            <p>trasparenti conte due angioli nelle tenebre.</p>
            <p>Quelle due donne, una tanto giovane e bella, l'altra avvizzita</p>
            <p>dagli anni e dal dolore, si somigliavano nell'anima.</p>
            <p>Le loro fronti non erano ugualmente liscie e trasparenti, ma le</p>
            <p>linee erano ugualmente pure, e la bontà, manifestandosi in una</p>
            <p>piega particolare delle labbra, scavava nelle guancia di Editta</p>
            <p>una pozzetta, in quelle di Amarilli una lieve ruga...</p>
            <p>Il braccio scarno della zitellona si era avanzato fino a cingere</p>
            <p>la vita flessuosa della fanciulla; i loro cuori palpitavano</p>
            <p>assieme d'affanno e di sgomento. Nessuna parlava e si capivano</p>
            <p>perfettamente.</p>
            <p>In mezzo al triste silenzio udivasi monotono e quasi pauroso il</p>
            <p>brontolìo dei vecchio, interrotto a quando a quando dalle sue</p>
            <p>strane esclamazioni. Amarilli si alzò e chiuse l'uscio della</p>
            <p>cameretta.</p>
            <p>Così erano proprio sole: la Rosa chi sa quando sarebbe venuta.</p>
            <p>Amarilli non ebbe il coraggio di parlarne, sembrandole di</p>
            <p>anticipare un dispiacere alla sua giovane amica.</p>
            <p>Tornò a sedere sulla valigia, le prese le manine con impeto</p>
            <p>grazioso, e disse:</p>
            <p>— Narrami un po' della tua vita, di tua madre, di tutto; ho</p>
            <p>tanto desiderio, ho tanto bisogno di piangere con te!</p>
            <p>Anche l'orfanella aveva bisogno di piangere, e pianse e parlò</p>
            <p>della sua breve vita felice, presentendo un avvenire pieno di</p>
            <p>guai.</p>
            <p>Una furiosa scampanellata le fece trasalire ambedue:Amarilli</p>
            <p>impallidì.</p>
            <p>— È la moglie di mio fratello. Coraggio e pazienza!</p>
            <p>Sì, i quindici anni di Editta erano stati felici. Ella non</p>
            <p>sapeva nulla della storia di sua madre; era nata fra l'amore e</p>
            <p>i sorrisi; aveva veduto la sua culla circondata non di oro o di</p>
            <p>gemme, ma di fiori, di canti e di letizia.</p>
            <p>Vergy suo padre, era un gentiluomo francese di testa un po'</p>
            <p>calda, un po' repubblicano, un po' poeta, giornalista e</p>
            <p>cospiratore, molto sfortunato nelle sue intraprese, vedendo</p>
            <p>sempre il mondo attraverso le sue illusioni, e avendo delle</p>
            <p>illusioni rosee come l'alba.</p>
            <p>Buono, gentile, colto, la sua influenza modificava le asprezze</p>
            <p>del sangue Spiccorlai, così che la sua compagna trascorreva al</p>
            <p>fianco di lui una modesta ma tranquilla esistenza.</p>
            <p>Editta era stata cullata sui ginocchi di suo padre alla musica</p>
            <p>armoniosa di bei versi e di canzoni guerriere, intanto che la</p>
            <p>mamma ricamava nel vano di una finestra tutta ornata di fiori e</p>
            <p>i canarini cinguettavano nella loro gabbia dorata e il sole</p>
            <p>coronava splendidamente la pace della piccola famiglia.</p>
            <p>Baci e carezze le avevano tenuto luogo della ricchezza che</p>
            <p>mancava.</p>
            <p>Nelle memorie di Vittor Hugo, scritte da suo figlio, si trova</p>
            <p>che, mentre egli versava in grandi strettezze, era fieramente</p>
            <p>tentato dalla smania di comperare un oggetto artistico, un</p>
            <p>piatto di bronzo cesellato che vedeva tutte le mattine esposto</p>
            <p>nella bottega di un antiquario. Era senza pane quasi, immerso</p>
            <p>nei debiti, quando gli giunse il prezzo di una delle sue opere.</p>
            <p>L'autore dei <emph>Miserabili</emph> aveva probabilmente fame, i creditori lo</p>
            <p>assediavano, mancava di tutto – eppure i denari furono spesi</p>
            <p>nel piatto. Questo aneddoto non fa molto onore all'uomo e al</p>
            <p>padre di famiglia, ma i poeti lo possono comprendere, perchè</p>
            <p>grandi e piccoli si rassomigliano in questo sprezzo del denaro</p>
            <p>e della economia.</p>
            <p>Vergy circondava sua moglie e sua figlia di tutte le belle cose</p>
            <p>che per lui erano il maggiore dei bisogni; forse qualche volta</p>
            <p>il pane scarseggiava anche a loro... ma la poesia mai. Le</p>
            <p>creature che egli amava dovevano sempre muoversi in una</p>
            <p>atmosfera di luce e di illusioni: aborriva la miseria, ma più</p>
            <p>che la miseria le apparenze di essa.</p>
            <p>A qualunque costo sua moglie doveva avere un abito di seta, e</p>
            <p>sua figlia una bambola che camminasse da sè.</p>
            <p>Non voleva pensare ai debiti, non voleva pensare all'avvenire,</p>
            <p>voleva soltanto vivere.</p>
            <p>Questo egoismo, crudele nella sua forma pietosa, è proprio di</p>
            <p>certi organismi buoni e deboli che rifuggono dalle lotte</p>
            <p>materiali della vita ed hanno bisogno di essere felici per</p>
            <p>spaziare nelle serene regioni dei loro sogni.</p>
            <p>A questo modo Editta uscì dall'adolescenza, e una giovinezza</p>
            <p>fulgida prometteva nuove gioie all'affetto e all'orgoglio dei</p>
            <p>genitori.</p>
            <p>Il poeta incompreso dimenticava le sue lunghe lotte e i dolori e</p>
            <p>i disinganni, seduto presso la figlia, cogli occhi perduti ne'</p>
            <p>suoi occhi cercando nuove ispirazioni. Intanto passava il tempo</p>
            <p>felice.</p>
            <p>Un giorno si pianse assai nella graziosa cameretta davanti alla</p>
            <p>finestra inghirlandata di viole – i canarini non osavano</p>
            <p>cantare, e il sole, il gaio sole, illuminava una ben triste</p>
            <p>scena.</p>
            <p>Vergy era morto sorridente, nelle sue eterne illusioni!</p>
            <p>Da quel giorno scomparve da quella casa ogni gioia. La vedova</p>
            <p>credette di esser forte, sperò di potersi vincere, combattè con</p>
            <p>sè stessa, si strinse al seno l'unica figlia giurando di voler</p>
            <p>vincere per lei – ma cinque mesi dopo la portavano via uccisa</p>
            <p>dal dolore.</p>
            <p>Ecco qual era stata la vita di Editta, vita intima, raccolta,</p>
            <p>elevata a pensieri nobili e gentili, vita in cui il sentimento</p>
            <p>predominava, vita da poeti e da innamorati, tra i fiori e il</p>
            <p>cielo.</p>
            <p>Si pensi l'orribile contrasto della casa Spiccorlai, dove non</p>
            <p>batteva mai il sole, dove non risonava mai un bacio, dove tutto</p>
            <p>era lurido, gretto, meschino.</p>
            <p>Editta ne fu talmente impressionata che ammalò. Ebbe la febbre.</p>
            <p>Il medico non venne, perchè in casa Spiccorlai lo si chiamava</p>
            <p>appena in punto di morte, insieme al prete; qualche volta si</p>
            <p>faceva a meno di tutti e due; ma Amarilli vegliava, e grazie</p>
            <p>alle sue cure, la fanciulla risanò.</p>
            <p>— Voleva ben dire... Smorfie! smorfie! — borbottava la Rosa.</p>
            <p>Il vecchio, contro ogni abitudine, aveva tentato di fare un</p>
            <p>discorso.</p>
            <p>Davvero. Appena Editta uscì dal letto, egli l'apostrofò nei</p>
            <p>seguenti termini senza preamboli:</p>
            <p>— Il consiglio ch'io posso darti è di star sana, m'intendo io!</p>
            <p>Qui tutti siamo sani; mia moglie è pazza, ma è sana, e m'intendo</p>
            <p>io! Del resto tutte le donne sono eguali: donne, cavalli e</p>
            <p>orologi...</p>
            <p>E finì lì. Editta non faceva più conto di essere al mondo.</p>
            <p>Immersa nelle dolci memorie del passato, col rimpianto dei cari</p>
            <p>esseri che aveva perduti, trascorreva le ore e i giorni muta,</p>
            <p>come trasognata. Il suo corpo era a Milano, pur troppo nella</p>
            <p>immonda casa di porta Garibaldi; ma tutto quanto vi era in lei</p>
            <p>di immateriale volava ancora nella cameretta di Bruxelles, in</p>
            <p>mezzo alle viole, ai canarini, ai lieti raggi del sole, alle</p>
            <p>canzoni e ai sorrisi.</p>
            <p>Soltanto la sera lasciava libero sfogo al suo dolore, chiusa</p>
            <p>nella stanza con Amarilli: anche quella era una povera</p>
            <p>esiliata, un'anima tolta alla sua missione di luce e d'amore,</p>
            <p>una stella creata per il cielo e caduta nel fango. Si parlavano</p>
            <p>in lunghe confidenze, si indovinavano, ed i vincoli di un tenace</p>
            <p>affetto legava sempre più i loro cuori.</p>
            <p>Se non c'era Amarilli, a costo di mendicare per le vie, l'orfana</p>
            <p>non sarebbe rimasta un solo istante.</p>
            <p>Le vessazioni della Rosa erano già incominciate più acerbe, più</p>
            <p>violenti di quelle che l'astiosa bellezza quarantenne avesse</p>
            <p>mai rivolte contro Amarilli; a mille doppi più acerbe perchè</p>
            <p>Editta era giovane, perchè Editta era bella, perchè, mentre</p>
            <p>l'umile zitellona si piegava compiacente alla bufera, la</p>
            <p>fanciulla orgogliosissima la sfidava dall'alto della sua</p>
            <p>superiorità.</p>
            <p>Erano lotte sorde, terribili, nelle quali la fierezza di Editta</p>
            <p>schiaffeggiava l'impudente ignoranza della donna volgare e a</p>
            <p>volte ne restava sopraffatta.</p>
            <p>— Oh Amarilli come si può vivere qui? — esclamava spesso.</p>
            <p>E Amarilli rispondeva pacata:</p>
            <p>— Io ci vivo da vent'anni.</p>
            <p>Un altro motivo di disgusto per Editta, di odio per la Rosa, fu</p>
            <p>la corte che Renato incominciò a fare all'amabile cuginetta.</p>
            <p>Subito, al primo abboccamento, egli aveva sbarrato gli occhi e</p>
            <p>s'era piantato risolutamente sulle gambe aperte, dondolando</p>
            <p>fianchi e arricciando i baffi, finchè rinvenuto dalla prima</p>
            <p>sorpresa, zif-tac– una fregatina – e: — Qua la mano, cuginetta!</p>
            <p>—</p>
            <p>Ma siccome Editta, indietreggiando, si era portata nel cantuccio</p>
            <p>più lontano della stanza, sperando forse che una qualche parete</p>
            <p>si avesse ad aprire per inghiottirla, il galante credette bene</p>
            <p>di completare le sue dichiarazioni di simpatia, dando nello</p>
            <p>stesso tempo una piccola spiegazione di quell'innocente</p>
            <p>zif-tacche aveva spaventato la bella ritrosa.</p>
            <p>— Non mi badate, cugina. Faccio così perchè ho le mani</p>
            <p>asciutte; io ho sempre le mani asciutte; non è nulla. Ma</p>
            <p>lasciate che vi guardi, corpo di Dio! mi piacete... — scosse</p>
            <p>per aria le cinque dita della mano destra dopo essersi</p>
            <p>succhiato il mignolo con una mimica espressiva. — Mi piacete,</p>
            <p>sacredieu! Eh? conosco il francese.</p>
            <p>— Andiamo! — aveva gridato la Rosa, facendo gli occhiacci; e</p>
            <p>Renato capì che bisognava manovrare con prudenza, sotto acqua,</p>
            <p>per non destare le cento vipere della gelosia.</p>
            <p>Le conseguenze di questa risoluzione strategica si manifestarono</p>
            <p>il giorno dopo e i seguenti in mille modi ingegnosissimi. Stando</p>
            <p>seduti tutti insieme intorno al tavolo, Editta sentiva</p>
            <p>improvvisamente una grossa scarpa posarsi sul suo stivaletto, o</p>
            <p>una pallottolina di carta attraversare lo spazio e caderle in</p>
            <p>grembo; perfino, audacia incredibile, in un momento che Renato</p>
            <p>le passava dietro le spalle aveva osato solleticarle la guancia</p>
            <p>con una paglia di sigaro.</p>
            <p>L'indignazione della fanciulla fu così profonda, così dolorosa</p>
            <p>dopo questo insulto, la sua fierezza si trovò così crudelmente</p>
            <p>offesa, che non seppe gridare, non seppe dire una parola, ma,</p>
            <p>gettatasi nelle braccia di Amarilli, venne assalita da una</p>
            <p>convulsione spasmodica.</p>
            <p>Amarilli, che aveva sofferto gli sprezzi e le beffe di Renato,</p>
            <p>vide che c'era qualche cosa di peggio – il suo amore.</p>
            <p>Parlare col vecchio Spiccorlai era cosa affatto inutile,</p>
            <p>chiunque l'avrebbe capito; ma le zitelle mature sono molte</p>
            <p>volte più ingenue delle ragazze di quindici anni, e la buona</p>
            <p>Amarilli, che vivendo sempre un po' nelle nuvole non aveva</p>
            <p>alcuna esperienza della vita, ebbe l'idea storta di chiedere</p>
            <p>aiuto al fratello.</p>
            <p>Forte della sua missione, raccontò con calore i tentativi di</p>
            <p>Renato, l'avversione di Editta e l'impossibilità di continuare</p>
            <p>a quel modo, poichè l'intraprendente giovinotto non sembrava</p>
            <p>atterrito per nulla; anzi, quella stessa mattina si era spinto</p>
            <p>a gettare un bigliettino nel paniere della fanciulla,</p>
            <p>bigliettino che Editta aveva raccolto colle molte e messo a</p>
            <p>bruciare sul fuoco.</p>
            <p>Il vecchio rise molto, rise tanto che Amarilli lo guardava</p>
            <p>perplessa.</p>
            <p>Quella larga bocca senza denti sembrava l'antro di Caco aperto a</p>
            <p>tutte le stregonerie; un solo dente lungo e giallo vi dondolava</p>
            <p>in alto come uno spettro impiccato. Mille rughe s'incrociavano</p>
            <p>sulla sua faccia astuta, urtandosi e accavallandosi come i</p>
            <p>sentieri di un labirinto; al di sopra del naso uncinato le</p>
            <p>pupille saettavano raggi foschi e maligni; con una mano si</p>
            <p>grattava l'orecchio, coll'altra picchiava la scacchiera e</p>
            <p>rideva, rideva!</p>
            <p>Amarilli tentò commuoverlo narrandogli il passato di Editta, la</p>
            <p>sua vita placida, le abitudini signorili; fece un pietoso</p>
            <p>confronto col presente; disse che era gracile, delicata; mise</p>
            <p>avanti triste previsioni sul futuro; chiese per sè stessa</p>
            <p>maggiori sacrifici pur che Editta avesse meno da soffrire. Fu</p>
            <p>eloquente, vera, magnanima.</p>
            <p>Ma il vecchio rideva.</p>
            <p>Nel suo dispregio generale per le donne, tutte queste piccole</p>
            <p>miserie di nervi sensibili le giudicava artifizi di scena.</p>
            <p>Donne, orologi e cavalli gli rappresentavano l'inganno sotto</p>
            <p>tutte le forme. Egli non aveva mai posseduto nè un cavallo, nè</p>
            <p>un orologio, ma una donna per mala ventura s'era posta sulla</p>
            <p>sua strada – oramai egli non viveva che per odiare quella</p>
            <p>donna.</p>
            <p>C'è un pensiero consolante – la Rosa meritava quell'odio.</p>
            <p>Sa Iddio quante ne aveva fatte ingollare al vecchio marito! Ma</p>
            <p>al contrario di tutti i mariti, che si vendicano al momento</p>
            <p>dell'offesa o per lo meno in un breve tempo seguente, il</p>
            <p>vecchio preparava una vendetta postuma e godeva nel portare</p>
            <p>giorno per giorno il suo sassolino alla fabbrica. la Rosa,</p>
            <p>petulante nelle sue vesti di seta, gli passava accanto senza</p>
            <p>degnarlo d'uno sguardo; ma la guardava ben lui e forse</p>
            <p>pregustava il diletto che avrebbe provato la sua ombra</p>
            <p>vagolando dopo morto intorno ai vivi disillusi.</p>
            <p>Non vaneggiava, no, non delirava il vecchio strambo quando lo si</p>
            <p>udiva ridere e borbottare tra sè. L'amore di Renato per Editta</p>
            <p>essendo naturalmente una tegola caduta dal cielo sul capo di</p>
            <p>sua moglie, egli ne provava una pazza gioia.</p>
            <p>Nessuna forza umana lo avrebbe trattenuto dal godersi in tutti i</p>
            <p>limiti la sua fortuna. Ne parlò subito alla Rosa ghignando e</p>
            <p>tripudiando fino al midollo delle sue vecchie ossa – ed oh!</p>
            <p>quante boccacce, quanti impeti d'ira repressi sconvolsero il</p>
            <p>bel volto della Venere di quarant'anni.</p>
            <p>Carlo Spiccorlai si sentiva alleggerire gli inverni sulle</p>
            <p>spalle, e vi fu un momento in cui gli parve d'essere così</p>
            <p>vispo, così sicuro delle proprie gambe, che si rizzò in piedi</p>
            <p>per dire:</p>
            <p>— Rosa, sorveglia quei ragazzi...</p>
            <p>la Rosa furibonda irruppe nella camera di Editta e quante</p>
            <p>imprecazioni assurde e triviali le vennero sulla bocca le disse</p>
            <p>tutte.</p>
            <p>La fanciulla pallida e fremente l'ascoltava colla fronte alta.</p>
            <p>Era appoggiata alla sponda del letto e vi si aggrappava così</p>
            <p>disperatamente colle mani che rimase sul legno l'impronta delle</p>
            <p>sue unghie.</p>
            <p>Amarilli assisteva angosciata a questa scena: ella comprese</p>
            <p>subito che tutto era finito, che Editta non sarebbe rimasta un</p>
            <p>giorno di più.</p>
            <p>Difatti, con una vivacità febbrile, la fanciulla riunì le sue</p>
            <p>poche robe, sempre muta – guai se avesse parlato! – le balenava</p>
            <p>negli occhi tutto il sangue degli Spiccorlai. Due lagrime</p>
            <p>intanto cadevano lente lente sulle guancie della zitellona.</p>
            <p>Svaniva il suo raggio di sole, la sua speranza d'affetto,</p>
            <p>l'ultimo suo sogno!</p>
            <p>Editta l'abbracciò teneramente; le disse di non temere per lei</p>
            <p>che già aveva un progetto, promise di darle sue notizie, di</p>
            <p>amarla sempre e forse... Mormorò una dolce promessa; sulle</p>
            <p>labbra della zitellona comparve un sorriso, ma le lagrime lo</p>
            <p>vinsero, e mentre Editta fuggiva correndo giù dall'orrida</p>
            <p>scala, Amarilli rimase smorta, vacillante accanto al muro, come</p>
            <p>in quel giorno che le era apparsa la fulgida visione così presto</p>
            <p>dileguata. Pensava che Editta era giovane, che l'avvenire le</p>
            <p>avrebbe offerto facilmente delle consolazioni, che la</p>
            <p>solitudine era tutta per lei – e adesso come allora, la luce</p>
            <p>morente del crepuscolo illuminava la sua fronte di martire e di</p>
            <p>santa.</p>
         </div>
         <div type="part" n="2">
            <head>Parte seconda</head>
            <p>
               <emph>SULLE RIVE DELLA SONNA</emph>
            </p>
         </div>
         <div n="note">
            <l>«O monti, o fiumi, o prati,</l>
            <l>O amori integri e sani;</l>
            <l>O affetti esercitati</l>
            <l>Tra una schiatta d'umani;</l>
            <l>Alta, gentile e pura,</l>
            <l>O natura! o natura!</l>
            <l>G. Carducci.</l>
         </div>
         <div>
            <p>Vi è sempre nel mondo un cantuccio che si preferisce a tutti gli</p>
            <p>altri; un paese, una collina, od una valle, qualche volta un</p>
            <p>dirupo scosceso o un pantano pieno di nebbie, che noi</p>
            <p>anteponiamo ai giardini più ridenti. E per solito il paese, la</p>
            <p>collina, la valle, il dirupo, il pantano che abbiamo visto</p>
            <p>traverso il velo color di rosa dei quindici anni – è il luogo</p>
            <p>dove i nostri cuori si sprigionarono dalle fasce</p>
            <p>dell'adolescenza e videro e sentirono e amarono per la prima</p>
            <p>volta.</p>
            <p>Quell'istante dolce e solenne in cui il bocciolo diventa fiore,</p>
            <p>quel mattino superbo della vita in cui la nostra immaginazione</p>
            <p>travede insognati splendori, si riflette e si fissa sugli</p>
            <p>oggetti intorno per modo che noi ritornando dopo molti anni,</p>
            <p>vecchi e disillusi, vediamo sorgere come per incanto da ogni</p>
            <p>albero una rimembranza, da ogni sasso una memoria, e volgendoci</p>
            <p>indietro sui sentieri calcati dalle nostre orme giovanili, ci</p>
            <p>par di rileggere una pagina dimenticata.</p>
            <p>Io lo cerco questo angolo tranquillo, quando sorvolando nel</p>
            <p>rapido treno le pianure lombarde, vedo sorgere la prima</p>
            <p>ondulazione dei monti bergamaschi e tra le sponde romite e</p>
            <p>verdi scintillare come uno specchio l'Adda.</p>
            <p>Io lo cerco avidamente, quando, lasciandoci addietro la Brianza,</p>
            <p>Lecco, le stazioni rumorose, le villeggiature eleganti della</p>
            <p>società milanese, il treno si ferma ed io sola mi inoltro per i</p>
            <p>sentieri bianchi fra due righe di verde, serpeggianti sulla</p>
            <p>montagna.</p>
            <p>Un'aria di felicità serena e grandiosa domina quei luoghi poco</p>
            <p>frequentati, dove spunta da ogni fessura di sasso un alberello</p>
            <p>e dove dai muri di granito piove l'edera attorcigliata in</p>
            <p>graziosissimi festoni.</p>
            <p>Il sole sembra giocare a rimpiatterello dietro i cocuzzoli delle</p>
            <p>fitte colline, entro i boschi di abeti, giù per le stradicciuole</p>
            <p>che costeggiano i campi di vite e di grano turco; non è il sole</p>
            <p>sfacciato delle strade maestre: in quelle viuzze tutte ombra e</p>
            <p>mistero i raggi più infocati si temperano passando attraverso</p>
            <p>le foglie, ripercotendosi sull'erba fina e fresca.</p>
            <p>La ruota intermittente di un povero mulino, il passo di un</p>
            <p>asinello, il canto di un fanciullo rompono tratto tratto la</p>
            <p>quiete, e l'eco che non si desta a quei brevi rumori conserva</p>
            <p>al paesaggio il suo tipo di calma, di serenità, di pace.</p>
            <p>Un poeta vorrebbe andarvi per cantare e un filosofo per vivervi.</p>
            <p>Oltre l'Adda c'è un paese il cui nome pare una dedica alle capre</p>
            <p>forse abitatrici una volta di quei dirupi. Ora di capre non se</p>
            <p>ne vedono più, ma il nome resta e il paese si distende stretto</p>
            <p>e lungo come una tela posta ad asciugare fiancheggiata da case</p>
            <p>grigie, antichissime, fra le quali risalta una mezza dozzina di</p>
            <p>palazzetti moderni, e ad onta di queste incastonature l'aspetto</p>
            <p>generale è vetusto, cresciuto dal silenzio e dalla solitudine</p>
            <p>che regnano da un capo all'altro.</p>
            <p>Certi balconcini di legno, neri, traforati, sporgenti dal sasso,</p>
            <p>come da un torrione antico, hanno un'espressione medioevale.</p>
            <p>Nessuna castellana tuttavia appare su quei balconcini – appena</p>
            <p>qualche vecchia grinzosa distende i pannilini al sole o qualche</p>
            <p>rustica vergine dalle mani incallite annaffia il fido garofano.</p>
            <p>Fuori del paese corre in su una bella via ridente e giovane,</p>
            <p>saltando burroni e vallicelle, perdendosi sotto il frascame</p>
            <p>delle robinie e dei biancospini – e se voi, o lettore di</p>
            <p>quindici anni, vi trovaste in una blanda sera di maggio su</p>
            <p>quella via, al lume della luna, e se una mano cara stringesse</p>
            <p>la vostra e tutto intorno dai monti e dai boschi, dal cielo e</p>
            <p>dai prati vi salissero al capo i profumi inebbrianti della</p>
            <p>gioventù e dell'amore, o felice fanciullo, che potreste</p>
            <p>desiderare ancora?</p>
            <p>Paralleli al paese, da una parte e dall'altra, s'affondano nel</p>
            <p>verde di due gole ristrette due torrentelli che nati nella Val</p>
            <p>d'Imagna coi nomi fraterni di Sonno e di Sonna, scorrono «in</p>
            <p>vicinanza coraggiosa e monda» oltre il paese fino a Cisano,</p>
            <p>dove, il fraterno amore, mutando nome, si uniscono pudicamente</p>
            <p>in matrimonio sotto l'arco di un ponticello e da quello</p>
            <p>sboccano fuori congiunti in un solo letto e in un solo nome.</p>
            <p>L'origine del torrente, è poetica, e poeticissima, la piccola</p>
            <p>valle della Sonna, quantunque nessun passo risonante di inglese</p>
            <p>ne abbia mai ripercossi i modesti sentieri, nessuna guida ne</p>
            <p>parli, nessun corrispondente in voga ne abbia narrate le</p>
            <p>meraviglie ai suoi centomila lettori. Poeticissima, ma umile,</p>
            <p>senza effetti trascendenti, senza cascate, senza abissi, senza</p>
            <p>orizzonti.</p>
            <p>Il suo maggior incanto è la solitudine e una quiete profonda;</p>
            <p>sembra di essere ai confini del mondo.</p>
            <p>Sui due versanti della collina non si vede per grazia di Dio</p>
            <p>alcuna villa signorile dipinta di bianco e di rosso col</p>
            <p>giardinetto alla francese, e mai l'ombra di un cameriere colle</p>
            <p>basette e colle scarpe lucide offusca l'acqua chiara del</p>
            <p>torrente.</p>
            <p>In certi punti, a certi svolti repentini, la valle è così</p>
            <p>ristretta che le opposte colline hanno l'aria di volersi</p>
            <p>abbracciare e confondere insieme, come due amanti, le loro</p>
            <p>chiome di fragole e di viole.</p>
            <p>La vegetazione è copiosa, intricata, variatissima; in un solo</p>
            <p>palmo di terra si trova un cespuglietto di more selvatiche, una</p>
            <p>pianticella di malva, un ciuffo d'erba, un gambo di trifoglio e</p>
            <p>uno d'acetosella, e poi altre fogliuzze ancora e piantine alte</p>
            <p>come la falange di un dito, verdi scure, verdi pallide,</p>
            <p>bianchicce, rosa, lucide, opache, pelose, trasparenti,</p>
            <p>frastagliate, rotonde, aguzze; e a guardarci bene se ne</p>
            <p>scoprono sempre di nuove, con mille forme stravaganti e</p>
            <p>gentili, senza nome, senza scopo, senza nessun'altra missione,</p>
            <p>oltre quella d'essere belle e di ridere un giorno al sole</p>
            <p>profumando la valle.</p>
            <p>Al di sopra di questo piccolo mondo, che vive fra i sassi, si</p>
            <p>innalza il gran mondo dei castagni, dei pioppi, degli abeti e</p>
            <p>la numerosa famiglia delle quercie. Piantate in tutti i sensi,</p>
            <p>esse sporgono capricciose sulla china, vestite di edera, colle</p>
            <p>radici inumidite dalla filtrazione del torrente quasi tutte</p>
            <p>contorte, rovesciate, gibbose, piegate a norma del suolo, del</p>
            <p>vento o del loro beneplacito, da sultane viziate in un</p>
            <p>
               <emph>harem</emph> deserto. Vengono su un po' qui, un po' là, sparse a</p>
            <p>gruppi, in fila, assediate tutto in giro dai pruni silvestri –</p>
            <p>timidi adoratori.</p>
            <p>Tutto questo verde così fitto, così ombroso forma un gran manto</p>
            <p>sulle spalle della montagna; ma come molti amanti, è strappato</p>
            <p>anche esso e mostra tratto tratto la pietra nuda, di un grigio</p>
            <p>uniforme, filamentosa, a strati come un libro – e fa venire la</p>
            <p>tentazione di sfogliarla per leggervi l'epopea dei secoli.</p>
            <p>Editta, nei suoi tempi felici di Bruxelles, aveva conosciuto due</p>
            <p>persone – padre e figlia. Il padre ricco, solo al mondo, senza</p>
            <p>ambizione e senza desiderii, non viveva che per quella sua</p>
            <p>unica ragazza; punto bella, punto distinta, priva d'ogni</p>
            <p>ingegno e d'ogni grazia, ma che per lui rappresentava il</p>
            <p>compendio delle perfezioni umane.</p>
            <p>Erano italiani e viaggiavano per svago. Da vent'anni – che tanti</p>
            <p>ne contava la figlia – il padre non l'aveva mai abbandonata.</p>
            <p>Amici, relazioni, progetti d'una volta, abitudini, inclinazioni</p>
            <p>tutto egli aveva lasciato per lei. Il suo amore cieco e geloso,</p>
            <p>passivo come quello d'un cane, si pasceva a contemplarla, a</p>
            <p>subirne tutte le voglie, realizzarne tutti i capricci.</p>
            <p>Lei, ignorante e pigra in sommo grado, di capricci non ne aveva</p>
            <p>molti, o erano così puerili e limitati che il padre non finiva</p>
            <p>di lodare la sua bontà e moderatezza. Un abito, un pasticcetto,</p>
            <p>dormir tardi, la mattina, non far nulla, ma proprio nulla di</p>
            <p>nulla, erano le sue gioie. Spirito, istruzione, piaceri della</p>
            <p>mente, libri, musica, poesia, erano lettera morta; e il padre,</p>
            <p>che pur non era volgare, che aveva passato la gioventù ben</p>
            <p>altrimenti che satollandosi di dolciumi, non aveva occhi che</p>
            <p>per quella sua diletta, ed istupidiva anche lui per mettersi</p>
            <p>allo stesso livello. Estremo ridicolo di un sentimento sublime.</p>
            <p>Si capisce che l'amicizia non poteva essere molto intima con</p>
            <p>Editta. La figlia del contino francese, del poeta,</p>
            <p>dell'emigrato, spaziava in un'atmosfera superiore, tutta</p>
            <p>sogni grandiosi e compiacenze spirituali; essa che viveva quasi</p>
            <p>esclusivamente di idee, si trovava davvero troppo lontana da</p>
            <p>quell'altra che gavazzava nella prosa dei fatti compiuti; però</p>
            <p>come accade nel mondo si salutavano per convenienza, e una sera</p>
            <p>al caffè, bevendo una ghiacciata di lamponi avevano scambiato il</p>
            <p>dolce nome d'amica.</p>
            <p>La ricca, brutta e goffa, ammirava l'eleganza innata della</p>
            <p>fanciulla povera, incapace tuttavia di imitarla, invidiandola</p>
            <p>un pochino e tormentando la sarta perchè le facesse un vestito</p>
            <p>da poterla rendere altrettanto bella e distinta.</p>
            <p>La mania di copiare Editta per rapirle il segreto delle sue</p>
            <p>grazie la conduceva spesso nel modesto appartamento del poeta e</p>
            <p>se da questa frequenza non nacque un vero affetto simpatico tra</p>
            <p>le due famiglie, si stabilì però insensibilmente un legame</p>
            <p>d'abitudine, una mutua stima, qualche cosa insomma che ne</p>
            <p>faceva un po' le veci.</p>
            <p>Durante la malattia di Vergy, il signor Bruno dimostrò</p>
            <p>l'interesse più affettuoso, e dopo, quando Editta rimase</p>
            <p>orfana, egli che contava rimpatriare, le fece la proposta di</p>
            <p>venire a stabilirsi con lui, compagna e istitutrice della</p>
            <p>propria figlia.</p>
            <p>Ma Editta allora accarezzava altre speranze; non conoscendo i</p>
            <p>suoi parenti di Milano, le parve quella più gradevole vita,</p>
            <p>persuasa che l'avrebbero accolta bene e amata e fatte le veci</p>
            <p>dei genitori che non aveva più.</p>
            <p>Caduta l'illusione, trovatasi più sola, più povera di prima,</p>
            <p>Editta pensò che, poichè il suo destino la condannava a</p>
            <p>mangiare il duro pane degli altri, meglio era guadagnarselo e</p>
            <p>acquistare colle proprie fatiche il diritto di essere</p>
            <p>indipendente.</p>
            <p>Presa questa risoluzione repentina, violenta, com'era violento</p>
            <p>il suo carattere, e spronandola l'orgoglio in lei potentissimo,</p>
            <p>senza porre indugio volò dalla casa Spiccorlai alla nuova</p>
            <p>dimora, dove viveva Bruno colla figlia.</p>
            <p>L'ultimo capriccio di costei era stato per la campagna; e così</p>
            <p>dopo aver percorse quasi tutte le capitali d'Europa essi se ne</p>
            <p>stavano ritirati in quel paese della provincia di Bergamo che</p>
            <p>ho già descritto.</p>
            <p>Editta vi giunse una sera al cader di febbraio.</p>
            <p>Bruno leggeva accanto al fuoco, alzando ad ogni momento lo</p>
            <p>sguardo inquieto sulla figlia che, in piedi, col dorso alla</p>
            <p>fiamma, si dondolava. Era diventata più brutta, immensamente</p>
            <p>magra, con due solchi dietro le orecchie e queste tese,</p>
            <p>trasparenti, cartilaginose come brandelli staccati da una</p>
            <p>vecchia pergamena. Gli occhi cristallini, senza scintille,</p>
            <p>giravano lenti nell'orbita con una espressione di dolcezza</p>
            <p>sciocca. La bocca dischiusa, il labbro pendente scoprivano i</p>
            <p>denti verdastri, guasti dall'eccesso dello zucchero. Aveva le</p>
            <p>spalle un po' curve, il petto e le anche stretti, il ventre</p>
            <p>grosso. Lunghi piedi, lunghe braccia e lunghe mani stecchite</p>
            <p>colle unghie cortissime per l'abitudine di rosicchiarle.</p>
            <p>Vestiva riccamente, colla gonna a strascico sopraccarica di</p>
            <p>ornamenti, ma aveva due bottoni slacciati alla vita e una</p>
            <p>cravatta rossa macchiata di brodo; aveva tre o quattro</p>
            <p>braccialetti d'oro che si cozzavano senza scintillare, perchè</p>
            <p>l'incuria li aveva resi opachi, sì da parere d'ottone</p>
            <p>sudicio.</p>
            <p>Padre e figlia non parlavano, però il padre guardava lei</p>
            <p>intensamente, e il giornale gli sfuggiva a poco a poco dalle</p>
            <p>mani cacciato da un pensiero doloroso che gli faceva contrarre</p>
            <p>le dita.</p>
            <p>Quando Editta comparve, pallida e bruna, nel cerchio luminoso</p>
            <p>della lucerna, col suo scialle da viaggiatrice sul braccio e</p>
            <p>l'altro pendente a raccogliere il lembo della gonna, la</p>
            <p>ragazza si staccò dal camino e sorridendo con stupore mormorò:</p>
            <p>— ah! — intanto che un chiodo, rattenendola per il vestito vi</p>
            <p>faceva uno strappo.</p>
            <p>Bruno si mostrò immensamente lieto della visita. Strinse le mani</p>
            <p>di Editta, la fece sedere, la tempestò di domande, ma si fermò</p>
            <p>sbigottito udendo un piccolo colpo di tosse: guardò sua figlia.</p>
            <p>— Hai tossito, Rachele?</p>
            <p>— Io no, non ho tossito; è una caramella che m'è andata per</p>
            <p>traverso.</p>
            <p>Bruno soffocò un sospiro.</p>
            <p>— È un po' raffreddata — disse volgendosi a Editta — non vuole</p>
            <p>aversi riguardo, benedetta bambina! Ora prende le pasticche</p>
            <p>d'altea. Ne hai ancora di pasticche, Rachele?</p>
            <p>— Sì, ne ho, ma non mi piacciono; preferisco le caramelle di</p>
            <p>limone e più ancora gli africani colla crema.</p>
            <p>Bruno sorrise. Egli era persuaso che sua figlia avesse molto</p>
            <p>spirito, e che soltanto una invincibile timidità la trattenesse</p>
            <p>dal farne mostra. Editta non ebbe bisogno di cercare una frase</p>
            <p>conveniente per esporre il motivo della sua venuta, nè di</p>
            <p>doversi umiliare a dire: Sono qui da voi perchè non so dove</p>
            <p>andare.</p>
            <p>Bruno la prevenne con un'insistenza così gentile, che</p>
            <p>l'orfanella ne fu proprio commossa. Anche Rachele unì le sue</p>
            <p>preghiere, intanto che osservava i capelli Editta raccolti in</p>
            <p>modo graziosissimo sull'estremità della nuca, promettendo a sè</p>
            <p>stessa di farsi insegnare una pettinatura che stava tanto bene.</p>
            <p>— Sai? — disse la giovane istitutrice con un piglio di serietà</p>
            <p>amichevole — riprenderemo il corso delle tue lezioni di lingua</p>
            <p>inglese. Oh! studieremo.</p>
            <p>— Per l'amor del cielo! — esclamò l'altra. — A questo patto</p>
            <p>non ti voglio.</p>
            <p>— No? Allora ti farò vedere due o tre punti di ricamo che ho</p>
            <p>imparati da mia zia Amarilli.</p>
            <p>— Nemmeno, nemmeno — continuò Rachele — lo studio mi fa male</p>
            <p>alla testa e il lavoro mi fa male alle braccia. Noi anderemo a</p>
            <p>spasso, mia cara, e la sera mi leggerai <emph>Il Ritorno di</emph>
            </p>
            <p>
               <emph>Rocambole</emph>; è molto interessante.</p>
            <p>Bruno si affrettò a soggiungere:</p>
            <p>— In verità, Rachele è un'ottima ragazza, ma ha l'abitudine di</p>
            <p>metter fuori tutte le fanciullaggini che le passano per il</p>
            <p>cervello... e poi...</p>
            <p>La fronte del povero padre si rannuvolò. Lo stesso pensiero,</p>
            <p>sempre quello profondo e doloroso, gli si dipingeva sul volto;</p>
            <p>strinse le labbra per non parlare, e si pose ad accarezzarsi</p>
            <p>macchinalmente la barba.</p>
            <p>Editta si trovava un po' imbarazzata.</p>
            <p>Fortunatamente la sua compagna, che si era seduta colle gambe a</p>
            <p>cavalcioni e che da qualche istante sbadigliava rosicchiandosi</p>
            <p>le unghie, esclamò improvvisamente:</p>
            <p>— Io ho sonno. Andiamo a letto?</p>
            <p>La proposta fu accettata con piacere.</p>
            <p>Rachele si ritirò subito nella sua camera, ma siccome quella di</p>
            <p>Editta non era preparata, Bruno la invitò ad aspettare un</p>
            <p>momento accanto al fuoco. Appena furono soli prese con vivacità</p>
            <p>la mano di Editta e le chiese ansante:</p>
            <p>— Come l'ha trovata?</p>
            <p>E perchè Editta, colta così all'impensata, non rispondeva</p>
            <p>subito, egli ricadde con angoscia sulla sedia mormorando:</p>
            <p>— Male... male... lo so.</p>
            <p>— No, creda, non mi pare. Forse un po' magra...</p>
            <p>— Sì, sì! — interruppe Bruno — molto magra; e quei zigomi</p>
            <p>rossi li ha osservati?.. e? — alzò l'indice e lo pose dietro</p>
            <p>l'orecchio — e la tosse?</p>
            <p>— Oh! la tosse non si sente nemmeno.</p>
            <p>— Già. È appunto quella.</p>
            <p>L'accento di Bruno mentre diceva: — è appunto quella — scosse</p>
            <p>Editta e le accese come una luce davanti agli occhi.</p>
            <p>In quel mentre si udì dalla scala la voce di Rachele:</p>
            <p>— Editta! Editta! Vieni un po' su, fa vedere alla mia</p>
            <p>cameriera come sei pettinata.</p>
            <p>— Gliela raccomando — disse il povero padre seguendo Editta</p>
            <p>sui primi scalini — me la tenga allegra; ha bisogno di</p>
            <p>distrazioni, di discorsi con fanciulle della sua età. Come ha</p>
            <p>fatto bene a venire! È Dio che l'ha ispirata. Le suggerisca,</p>
            <p>lei come lei, il catrame: a me non vuol dar retta. L a persuada</p>
            <p>a stare coperta.</p>
            <p>Rachele che aspettava la sua amica, mezzo spogliata, sul</p>
            <p>ballatoio, tossì un poco.</p>
            <p>Bruno soggiunse ancora: — Gliela raccomando! — E trovandosi</p>
            <p>solo, al buio, in fondo alla scala, lasciò cadere</p>
            <p>silenziosamente una lagrima.</p>
            <p>Quante ne ho conosciute! – dice il poeta delle <emph>Orientali</emph>– una</p>
            <p>era bianca e rosa, l'altra aveva gli occhi neri brillanti sotto</p>
            <p>la nera mantiglia – e sono morte! Quante ne abbiamo conosciute</p>
            <p>noi tutti!</p>
            <p>Nascono gioia e speranza della madre; vengono su vispe e</p>
            <p>folleggianti, paiono robuste. Uscite dall'infanzia, spiegano</p>
            <p>sorridendo le loro ali da angelo ancora candide e immacolate</p>
            <p>verso le misteriose tentazioni del futuro. L'alba della</p>
            <p>giovinezza imperla le loro fronti spensierate e serene; la vita</p>
            <p>le aspetta ne' suoi vortici frementi, l'amore le chiama....</p>
            <p>povere colombe, che non vedranno il nido!</p>
            <p>Oggi tossiscono un poco; domani hanno la febbre; doman l'altro</p>
            <p>la madre pazza di dolore ne comporrà le fredde mani sul loro</p>
            <p>petto di vergine.</p>
            <p>Tremenda malattia che simile al mostro della favola divora ogni</p>
            <p>anno centinaia di fanciulle, sorda alle preghiere, ribelle alla</p>
            <p>scienza, cinica e spietata nella sua sete inestinguibile di</p>
            <p>sangue giovanile – poichè ad essa abbisognano le vittime</p>
            <p>giovani e belle, cinte di fiori come sulle are antiche.</p>
            <p>Rachele non era bella, e nulla sotto a questo rapporto la</p>
            <p>consacra alla pietà del poeta; ma nell'ordine della natura è</p>
            <p>pure un atomo del gran tutto; è un essere – sia anche fra gli</p>
            <p>ultimi – che ha diritto alla sua porzione di esistenza, di</p>
            <p>aria, di sole, di gioia, di lagrime. Ella doveva avere il tempo</p>
            <p>per lo meno di pagare quanto aveva costato – tutte le ansie,</p>
            <p>tutte le veglie, tutti i sacrifici – doveva essere il conforto</p>
            <p>della vecchiaia di suo padre. Era tanto amata che doveva</p>
            <p>vivere; solo chi non ha amore può morire senza rimpianti.</p>
            <p>Vedendola sempre, stando insieme, un po' la tosse, un po' gli</p>
            <p>altri sintomi indicati da Bruno, e che erano evidentissimi,</p>
            <p>Editta si persuase che la sua compagna era seriamente ammalata,</p>
            <p>e quello che non aveva potuto fare la simpatia fece la</p>
            <p>compassione: Editta amò Rachele. Dunque cure grandissime,</p>
            <p>previdenze quasi materne, una pazienza, una dolcezza</p>
            <p>inalterabili.</p>
            <p>Rachele, naturalmente, non credeva al suo male. Un semplice</p>
            <p>raffreddore, diceva essa, una cosa da nulla. Quando tossiva era</p>
            <p>sempre perchè le era andato un non so che a traverso; del</p>
            <p>rossore degli zigomi accusava il fuoco del caminetto; del</p>
            <p>pallore delle guancie il freddo preso fuori.</p>
            <p>Impossibile farle prendere medicine, aveva fissato il chiodo</p>
            <p>sulla floridezza della propria salute e nessuno poteva</p>
            <p>smuoverla.</p>
            <p>Questa sicurezza, questa baldanza imperiosa e decisa non</p>
            <p>ingannavano Editta, che anzi riconosceva in esse un pronostico</p>
            <p>allarmante; ma Bruno fu illuso. Desiderava troppo di sperare,</p>
            <p>per non aiutare lui stesso la speranza. Si fa sempre così.</p>
            <p>E non si parlò più nè di male, nè di rimedii; Rachele viveva a</p>
            <p>suo talento, senza regola e senza norma; pareva che la tosse</p>
            <p>fosse un po' assopita, essa giurava di non esser mai stata</p>
            <p>tanto bene. Bruno diceva:</p>
            <p>— La gioventù è come le piante; non ho io forse in giardino</p>
            <p>quell'alberello di mele che temevo di veder morire da un</p>
            <p>momento all'altro? Tutto l'inverno è stato vizzo e male andato;</p>
            <p>chi gli avrebbe offerto un baiocco? Ed ecco già che ai primi</p>
            <p>soffi della primavera rinasce e si riafforza di una vita</p>
            <p>novella.</p>
            <p>Il pover'uomo avrebbe dovuto soggiungere:</p>
            <p>Sì, la gioventù è come le piante: finchè una goccia d'umore</p>
            <p>fecondo circola nelle radici, la primavera compie il miracolo;</p>
            <p>ma quando quella goccia manca, soffiano invano le tiepide aure!</p>
            <p>Marzo era passato co' suoi venti impetuosi spazzando la cima</p>
            <p>delle Alpi e portando giù nelle valli il profumo delle prime</p>
            <p>viole. Le colline perdevano le tinte brulle e nebbiose per</p>
            <p>vestirsi di tenero muschio: fra l'erbetta nascente brulicavano</p>
            <p>con alucce di velo i moscerini, e dalle praterie lombarde, dove</p>
            <p>avevano svernato, salivano ai monti le mandrie giulive, facendo</p>
            <p>tintinnire i sonagli cui accompagnava il canto lento dei</p>
            <p>pastori.</p>
            <p>La primavera, incantevole sempre, aveva seduzioni speciali,</p>
            <p>quasi ingenue in quell'angolo tranquillo pieno di verde e di</p>
            <p>silenzio.</p>
            <p>Le due fanciulle scendevano spesso il sentiero che dal paese</p>
            <p>conduce alla Sonna, ma ben presto Rachele trovò questa</p>
            <p>passeggiata monotona, e preferì la via maestra dove almeno</p>
            <p>s'incontrava qualcuno; ma appunto per questi qualcuno non</p>
            <p>potevano andarvi sole, essendo il decoro e le convenienze più</p>
            <p>intolleranti ancora nei piccoli paesi che nelle città.</p>
            <p>Bruno dovette unirsi a loro. Così accadeva molte volte che</p>
            <p>Editta, non trovandosi necessaria chiedeva il permesso di</p>
            <p>rimaner sola – e tutta sola slanciavasi come giovane gazzella</p>
            <p>giù per i sentieri del torrente; sedeva in riva all'acqua, sui</p>
            <p>sassi e, volgendo intorno lo sguardo nella fresca solitudine,</p>
            <p>sprigionava un grido di libertà che gli echi della valle</p>
            <p>ripercotevano.</p>
            <p>Erano le ore felici di Editta.</p>
            <p>Chi ci insegna la verità? Io la vado cercando e non la trovo.</p>
            <p>Ha ragione lo stoico impassibile che governa il suo cuore come</p>
            <p>un orologio? Ha ragione il fanatico che attraversa la vita</p>
            <p>spiritualmente guardando oltre la tomba? O dobbiamo noi credere</p>
            <p>al poeta?</p>
         </div>
         <div n="note">
            <l>Che mai doman possa avvenir, non cerca</l>
            <l>E qualunque la sorte a te conceda</l>
            <l>Giorno di vita, in tuo profitto il volgi:</l>
            <l>Nè i dolci amor, nè le gradite danze,</l>
            <l>Finchè da te giovin di fresca etade</l>
            <l>Trista canizie è lungi, no, non sprezza.</l>
         </div>
         <div>
            <p>Vi è una quarta opinione, che consiste nel non preoccuparsi</p>
            <p>affatto di queste tre. Beato chi la segue.</p>
            <p>Ma si danno anime irrequiete e superbe che non accettano</p>
            <p>l'elemosina del pane quotidiano, che trovandosi, come Amleto,</p>
            <p>ricche e amate, hanno bisogno di crearsi quel dolore che l'avara</p>
            <p>natura non ha loro concesso.</p>
            <p>Sono le anime superiori, non c'è che dire. La plebe che spasima</p>
            <p>per la fame, non sa che cosa voglia dire spasimare per un'idea;</p>
            <p>e i ricchi ignoranti, che affogano nell'oro, non pensano che vi</p>
            <p>possa essere una cupidigia maggiore – la cupidigia del sapere.</p>
            <p>Tutti i germi poetici del padre, semente caduta da un albero che</p>
            <p>la bufera aveva atterrato, fremevano nel sangue di Editta. Era</p>
            <p>ideale e aristocratica, giudicava tutto da un sol punto di</p>
            <p>vista, e siccome precipitava i suoi giudizi e difficilmente si</p>
            <p>decideva a ripudiarli, la verità, quella verità che essa tanto</p>
            <p>amava, le sfuggiva spesso. Credeva di essere positiva, ma il</p>
            <p>capo le spaziava nelle nubi fra sogni e splendori rosei.</p>
            <p>Cresciuta in mezza ai libri e alla poesia scritta, le era ignota</p>
            <p>la poesia suprema della natura, e se prediligeva le rive della</p>
            <p>Sonna, non era tanto per la bellezza del luogo come per</p>
            <p>trovarsi libera coi suoi pensieri.</p>
            <p>Ella fantasticava lungo il corso del placido torrentello senza</p>
            <p>curarsi dei perfettamori che le fiorivano sotto i piedi o dei</p>
            <p>ciclamini che profumavano l'erba.</p>
            <p>Che cosa pensava? Che cosa desiderava? Essere felice; in che</p>
            <p>modo?</p>
            <p>Le persone come lei non arrivano facilmente a tale meta, e si</p>
            <p>accontentano quasi sempre di una mediocrità orgogliosamente</p>
            <p>sopportata.</p>
            <p>— Vi è una poesia che è luce, ma ve n'è una che è nebbia;</p>
            <p>questa nebbia appunto avviluppava il cervello di Editta, che</p>
            <p>avrebbe voluto il mondo popolato da eroi, e che incontrando</p>
            <p>degli uomini, si ritraeva sdegnosa.</p>
            <p>Era troppo sagace per rappresentare il personaggio della</p>
            <p>fanciulla ingenua, ma non era nemmeno una donna, perchè della</p>
            <p>donna le mancava la sapiente esperienza e la bontà indulgente.</p>
            <p>Era cara, gentile, simpatica, ma qualche cosa di duro, di aspro</p>
            <p>traspariva a rari intervalli dal suo contegno; pareva</p>
            <p>alterigia, e forse lo era un poco, ma più assai mancanza di</p>
            <p>tatto e di quell'arte superiore di affratellarsi con tutti che,</p>
            <p>ove non sia in natura, è difficilissima ad acquistarsi.</p>
            <p>Editta non si abbandonava, ecco. Una grande stima di sè stessa</p>
            <p>(che è la base dei caratteri forti), scompagnata dalla</p>
            <p>tolleranza dei difetti altrui, le rendeva insopportabili la</p>
            <p>vacuità e l'ignoranza che abbondano tanto in questo nostro</p>
            <p>gregge umano, e chiudendosi subito in sè stessa come diffidente</p>
            <p>sensitiva, trascurava di cercare il lato buono, quello da cui si</p>
            <p>sopporta.</p>
            <p>Così, appena giunta in casa Spiccorlai, ella indovinò, è vero,</p>
            <p>l'angelico cuore di Amarilli; ma siccome la zitellona si</p>
            <p>adattava a vivere in quell'ambiente e con quelle persone,</p>
            <p>Editta concluse che era un'anima piccola, che non avrebbe</p>
            <p>potuto comprenderla interamente, senza soffermarsi a indagare</p>
            <p>le cause di quella rassegnazione, e vedere se ciò che a lei</p>
            <p>pareva piccolezza non fosse invece il sacrificio di una grande</p>
            <p>virtù.</p>
            <p>Come si vede, Editta, balzata da una vita placida e gioconda</p>
            <p>contro gli scogli più ingrati non aveva avuto il tempo nè</p>
            <p>l'occasione di formarsi un criterio giusto. Ella non scorgeva</p>
            <p>che due punti ben distinti: il passato luminoso e l'avvenire</p>
            <p>buio. Era stata avvezza ad amare soltanto suo padre e sua</p>
            <p>madre, la loro cameretta, i loro libri, le loro idee; le</p>
            <p>sembrava di non poter amare niente altro sulla terra.</p>
            <p>Al pari di un selvaggio che non si fosse cibato mai che delle</p>
            <p>radici native ella passeggiava sotto gli alberi carichi di</p>
            <p>frutti, ignorando che la natura li maturava per lei.</p>
            <p>Ma il grano nascosto nella terra, la larva nel bozzolo, il</p>
            <p>pensiero nel cranio, tutto ciò che vive sotto le apparenze</p>
            <p>della morte ha il giorno del gran risveglio. Passioni, affetti,</p>
            <p>sensibilità, entusiasmo, ogni virtù assopita nel cuore di</p>
            <p>Editta, aspettava quel giorno.</p>
            <p>Nelle sue gite solitarie la fanciulla non si era mai allontanata</p>
            <p>dalla vista del paese; un meschinissimo mulino posto sull'altra</p>
            <p>riva della Sonna ne era il termine abituale. Il mugnaio era</p>
            <p>sempre in giro per i suoi affari; sua moglie povera donna</p>
            <p>istupidita dal lavoro e dalla miseria, lavava i cenci al</p>
            <p>torrente, e non voltava nemmeno la faccia a guardare la</p>
            <p>forestiera. Editta aveva bensì avuto uno o due impeti di</p>
            <p>compassione che le suggerivano di fare a quella donna</p>
            <p>l'elemosina di una parola; ma le sue troppo solite</p>
            <p>considerazioni la trattennero; si domandava d'altronde che cosa</p>
            <p>poteva dirle, e finì col non dire nulla.</p>
            <p>Molte volle Editta sentiva il cuore gonfio di affetti e un</p>
            <p>bisogno d'espandersi che si traduceva in una cupa melanconia;</p>
            <p>era allora più che mai taciturna e passava accanto a quella</p>
            <p>grande consolazione che si chiama amor del prossimo senza</p>
            <p>curarla.</p>
            <p>Credeva che la solitudine sola le potesse far bene, la cara</p>
            <p>solitudine che la lasciava a tu per tu co' suoi pensieri.</p>
            <p>Fantasticando, poetizzando, si era portata una volta più in su</p>
            <p>verso la Sonna, sempre nel silenzio di quella valle romita che</p>
            <p>nemmeno gli uccelli attraversano coi loro gorgheggi e che il</p>
            <p>mormorio dell'acqua appena anima di cadenze regolari e gravi.</p>
            <p>Il passo leggero di Editta non smoveva i ciottoli del sentiero;</p>
            <p>le foglie immobili sul suo capo lasciavano piovere puri e</p>
            <p>vermigli gli ultimi raggi del sole; il giorno moriva.</p>
            <p>Editta si accorse in tempo di essersi dilungata oltre il</p>
            <p>consueto e ritornando sulla via fatta, cercò un ponticello di</p>
            <p>legno, una semplice tavola che il mugnaio gettava al mattino e</p>
            <p>che – la fanciulla ne concepì subito il sospetto perchè la</p>
            <p>tavola non c'era più – ritirava al cader del sole come un</p>
            <p>castellano geloso.</p>
            <p>Era uno spiacevole contrattempo; però si poteva entrare al</p>
            <p>mulino. Editta incominciò internamente un piccolo atto di</p>
            <p>contrizione e promise a sè stessa di fare ammenda onorevole</p>
            <p>della sua fierezza; chi sa, sarebbe forse arrivata ad</p>
            <p>accarezzare colla sua manina sdegnosa il bimbo della mugnaia ma</p>
            <p>il mulino era chiuso.</p>
            <p>La famigliuola, approfittando che l'indomani era domenica, s'era</p>
            <p>portata ad un vicino paese, dove alcuni parenti banchettavano</p>
            <p>per nozze. Editta si trovò dunque sola davanti al torrente che</p>
            <p>gorgogliava tranquillo in mezzo ai sassi. Non ebbe paura – nel</p>
            <p>senso più assoluto di questa parola – ma certamente fu un po'</p>
            <p>inquieta.</p>
            <p>Che fare? L'acqua non era alta, verissimo, ma bisognava per lo</p>
            <p>meno essere inseguiti o avere il fuoco alle spalle per</p>
            <p>decidersi a traversarla a guado. Se fosse stato pieno giorno,</p>
            <p>si sarebbe tolta l'impresa di discendere fino a Cisano per</p>
            <p>risalire poi dall'altra parte; ma l'ora era tarda; Rachele</p>
            <p>doveva aspettarla senza dubbio, e il signor Bruno che cosa</p>
            <p>avrebbe pensato?</p>
            <p>Editta si pose a correre di qua e di là, cercando un passaggio o</p>
            <p>un'idea. Provò a gettare nell'acqua alcune pietre</p>
            <p>coll'intenzione di passarvi sopra, ma le pietre piccole si</p>
            <p>affondavano e quelle grosse ella non poteva smuoverle.</p>
            <p>Ogni istante che passava rendeva la situazione peggiore. Già il</p>
            <p>sole era scomparso dietro i monti; la piccola valle si chiudeva</p>
            <p>nelle ombre del crepuscolo, e il silenzio vi era più solenne che</p>
            <p>mai.</p>
            <p>Editta accumulò le pietre e volle arrischiarsi; ma al primo</p>
            <p>passo l'acqua le salì fin sopra la caviglia, strappandole un</p>
            <p>grido di sgomento e di dispetto.</p>
            <p>A quel grido rispose un rumore. Non l'eco della sua voce: era</p>
            <p>uno strepito di passi dietro i noccioli del sentiero.</p>
            <p>La fanciulla si rivolse rapidamente, e vide scendere un uomo</p>
            <p>dalla collina. Aveva poco su poco giù, l'aspetto di un</p>
            <p>campagnolo; del resto in quel momento Editta non poteva</p>
            <p>disporre liberamente de' suoi occhi e della sua attenzione;</p>
            <p>quell'uomo rappresentava un aiuto, ed ella non cercò più in là.</p>
            <p>Più tardi confessò ella stessa che a farglielo giurare sula sua</p>
            <p>vita, non avrebbe potuto dare un solo connotato, tanto le</p>
            <p>premeva poco di guardarlo.</p>
            <p>Lo sconosciuto comprese l'imbarazzo della povera signorina, e</p>
            <p>francamente avvicinandola le offerse più col gesto che colle</p>
            <p>parole di trasportarla dall'altra parte. Anche Editta comprese</p>
            <p>più il gesto che le parole. Le parve naturale che un uomo</p>
            <p>avvezzo a quei piccoli incidenti della vita di campagna e</p>
            <p>premunito di un lungo paio di stivali da caccia, non dovesse</p>
            <p>temere di bagnarsi i piedi.</p>
            <p>Accettò con riconoscenza, occupata da un unico pensiero, che era</p>
            <p>quello di togliersi di lì.</p>
            <p>Egli le cinse con un braccio la vita, sollevandola così</p>
            <p>destramente che si trovò sulla riva opposta senza averne</p>
            <p>sfiorato l'acqua neppure col lembo della gonna.</p>
            <p>Nel brevissimo tempo della traversata Editta non fece nessuna</p>
            <p>riflessione, ma istintivamente pensò se doveva dare una mancia</p>
            <p>a quell'uomo. A buon conto, dopo avergli detto grazie, si frugò</p>
            <p>nel taschino dell'abito.</p>
            <p>Egli vide l'atto e con gentile premura le chiese:</p>
            <p>— Ha perduto qualche cosa, signorina?</p>
            <p>La lingua, l'accento, la voce stessa colpirono Editta, che</p>
            <p>guardò finalmente lo sconosciuto; il suo sguardo fu rapido</p>
            <p>come un lampo, ma bastò per farle comprendere il grosso sbaglio</p>
            <p>che aveva commesso. Un rossore intenso le coperse la fronte, un</p>
            <p>tremito, un'agitazione strana le fecero battere il core a</p>
            <p>precipizio. Ritirò la mano dal taschino ed ebbe appena tanto</p>
            <p>fiato per balbettare una innocente bugia:</p>
            <p>— Sì... il fazzoletto.</p>
            <p>— Se vuole.... — replicò l'altro facendo l'atto di ripassare</p>
            <p>il torrente.</p>
            <p>— No, no, no, — esclamò la fanciulla — grazie!</p>
            <p>E fuggì smarrita divorando la via, senza vedere nè udire più</p>
            <p>nulla, col cuore che continuava a batterle forte.</p>
            <p>Bruno e Rachele l'aspettavano sulla soglia di casa,</p>
            <p>impazientiti, inquieti. Perfino la cuoca, buona vecchierella</p>
            <p>affezionata, dividendo l'ansia dei padroni, gridò quando vide</p>
            <p>comparire Editta: — Finalmente!</p>
            <p>Circondata da domande, ella dovette raccontare la sua piccola</p>
            <p>avventura – e la raccontò con vivacità febbrile, arrossendo</p>
            <p>ancora come se lo sconosciuto le fosse stato davanti</p>
            <p>indovinando i quattro soldi ch'ella voleva dargli.</p>
            <p>— Chi sarà quell'uomo? — domandò Rachele.</p>
            <p>— Qualche affittaiuolo di Cisano — rispose il padre.</p>
            <p>— Scommetto — interruppe la cuoca, che non aveva voluto</p>
            <p>perdere la descrizione e se ne stava sull'uscio in attitudine</p>
            <p>famigliare e modesta — scommetto che è il signor Giovanni!</p>
            <p>Alla profezia fatta dalla cuoca con accento convinto, Bruno</p>
            <p>rispose: — Può darsi.</p>
            <p>Dunque Bruno conosceva il signor Giovanni. Rachele non disse</p>
            <p>nulla; dunque lo conosceva anche lei e le premeva poco. La</p>
            <p>serva tornò in cucina e il discorso cambiò; ma Editta non fece</p>
            <p>altro tutta la sera che almanaccare sul signor Giovanni.</p>
            <p>Chi ebbe diciassette anni se ne ricordi!</p>
            <p>Non. dico a caso chi ebbe diciassette anni, perchè vi sono molte</p>
            <p>persone anche sessuagenarie che quei benedetti diciassette anni</p>
            <p>non li hanno mai avuti. Questo capitolo non è per loro.</p>
            <p>In Editta c'era tutta la freschezza dell'innocenza che i</p>
            <p>disinganni non hanno scolorita; era imbevuta di poesia, era</p>
            <p>afflitta, era sola.</p>
            <p>Ritiratasi in camera, a lume spento, col viso in giù</p>
            <p>deliziosamente sprofondato tra le pieghe del guanciale, ella</p>
            <p>fantasticò buona parte della notte. Le era capitato qualche</p>
            <p>volta a Bruxelles di sentirsi camminare alle calcagna un</p>
            <p>giovane elegante in guanti color di paglia, o di ricevere una</p>
            <p>dichiarazione ottica, in teatro attraverso le doppie lenti di</p>
            <p>un binoccolo; ma quelle sensazioni effimere e comuni non</p>
            <p>potevano paragonarsi all'impressione viva che le restava ora</p>
            <p>nel cuore.</p>
            <p>Chiudendo gli occhi, ella vedeva ancora discendere dalla collina</p>
            <p>un uomo niente altro che un uomo – bello o brutto, giovane o</p>
            <p>vecchio, non ne sapeva nulla.</p>
            <p>Quell'uomo la prendeva in braccio – in braccio? sì; faceva</p>
            <p>l'ufficio di un ponte o di una barca, non c'era da</p>
            <p>preoccuparsene. Tutto ad un tratto ella lo guarda... non è più</p>
            <p>l'uomo di prima. Vede confusamente uno sguardo fulgido, una</p>
            <p>fronte intelligente, un sorriso come i contadini non hanno.</p>
            <p>E l'aveva presa in braccio.</p>
            <p>Sprofondandosi ancor più nel guanciale, Editta tentava</p>
            <p>ricordarsi il suono della sua voce, i gesti, l'espressione.</p>
            <p>Parole non ne erano corse molte, ma le sembrava che si fossero</p>
            <p>dette tante, tante cose.</p>
            <p>A me, a voi, ai nostri buoni amici, a tutti coloro insomma che</p>
            <p>di torrenti ne videro più di uno e bene o male li hanno già</p>
            <p>traversati non parrà vero che Editta vi spendesse dietro tanta</p>
            <p>immaginazione; ma se vogliamo essere sinceri, dobbiamo</p>
            <p>rammentare quello che si fece noi la prima volta.</p>
            <p>Beato chi può dire, pensando alla sua giovinezza: «Quante</p>
            <p>innocenti follie ho commesso, quante care stupidaggini!» colui</p>
            <p>ha conosciuto la vita.</p>
            <p>Nella sua avventura Editta non considerava che il lato poetico,</p>
            <p>cioè non tanto l'avventura in sè stessa, come il romanzetto che</p>
            <p>vi si aggirava intorno, il mistero, l'ignoto.</p>
            <p>Chi era il signor Giovanni? Ecco la gran quistione.</p>
            <p>All'indomani, domenica, la giovane istitutrice, che incominciava</p>
            <p>a prendere per proprio conto delle lezioni di esperienza</p>
            <p>mondana, balzò dal letto molto tempo prima del solito, e parve</p>
            <p>che infrangesse in modo assoluto le sue abitudini, perchè la</p>
            <p>cuoca, vedendola comparire sull'uscio di cucina, diede i segni</p>
            <p>del massimo stupore.</p>
            <p>Margii – la buona bergamasca rispondeva da cinquant'anni al</p>
            <p>nomignolo di Margii, e l'avrebbero sorpresa molto chiamandola</p>
            <p>Maria – lasciò in sospeso le sue faccenduole e mosse verso la</p>
            <p>fanciulla domandandole che cosa poteva servirla.</p>
            <p>La fanciulla mise fuori la seconda bugia; disse che si sentiva</p>
            <p>poco bene, e intanto che Margii le preparava una tazza di</p>
            <p>caffè, sedette su una di quelle panchine di legno che</p>
            <p>fiancheggiano i focolari antichi, dove i padroni di una volta</p>
            <p>non sdegnavano di sedere insieme ai servitori.</p>
            <p>Quella mattina d'aprile non era così calda da rendere penoso il</p>
            <p>fuoco; anzi Editta vi accostò dolcemente i piedini.</p>
            <p>— Ha freddo? — domandò premurosa Margii.</p>
            <p>— Ieri mi sono bagnata un poco.... (terza bugia), e credo che</p>
            <p>l'umido mi sia rimasto nelle ossa.</p>
            <p>— Ah! può dire di essere stata fortunata. Se non capitava il</p>
            <p>signor Giovanni!... Badi, si brucia le scarpe.</p>
            <p>Sarà; ma assicuratevi, Lettrici, che bruciava maggiormente una</p>
            <p>parola sulle labbra di Editta. Ella voleva chiedere: Chi è il</p>
            <p>signor Giovanni? – eppure l'orgoglio, la ritrosia, un senso</p>
            <p>indomito e selvaggio le ricacciarono in gola quella parola.</p>
            <p>Margii lasciò cadere il coperchio sulla cuccuma avendo cura di</p>
            <p>tenerlo sollevato con un fuscellino – il perchè non si sa – e</p>
            <p>soggiunse:</p>
            <p>— Il signor Giovanni è la provvidenza della valle... Zucchero</p>
            <p>niente?</p>
            <p>— No.</p>
            <p>Ella avrebbe voluto dire: In qual modo è la provvidenza della</p>
            <p>valle? – ma non lo disse; e mandò giù il caffè bollente.</p>
            <p>Margii intanto s'era rimessa alle sue faccenduole. Editta si</p>
            <p>alzò, depose la tazza sul tavolò e stette un minuto ferma</p>
            <p>davanti alla buona donna. Sembrava decisa a voler parlare ad</p>
            <p>ogni costo, ma un no improvviso e risoluto dovette decidere la</p>
            <p>tenzone che si agitava dentro di lei, perchè si allontanò</p>
            <p>lentamente, in silenzio.</p>
            <p>Alcune ore dopo, Editta ripassava davanti la cucina di Margii;</p>
            <p>era con Rachele e con Bruno – andavano a messa.</p>
            <p>— Oggi non è cantata — disse la cuoca facendosi sulla soglia —</p>
            <p>perchè il signor curato ha la raucedine: faranno presto.</p>
            <p>L'oracolo della famiglia la sapeva lunga in tutto. Trenta minuti</p>
            <p>appena e la messa era bell'e finita.</p>
            <p>Nell'uscire di chiesa, appoggiato all'ultima colonna, vicino</p>
            <p>alla piletta dell'acqua santa, Editta vide l'uomo della valle.</p>
            <p>Questa volta lo vide proprio bene. Era alto, bruno, snello e</p>
            <p>forte; due occhi castagni limpidi e brillanti illuminavano</p>
            <p>tutta la sua maschia faccia dalle linee severe: aveva il</p>
            <p>sorriso dolce come un bambino e lo sguardo fiero come un</p>
            <p>soldato. Era bello, era sopratutto pittoresco, vestito di abiti</p>
            <p>comuni, con un largo cappello di feltro e stivali a gambiera,</p>
            <p>senza guanti, senza gemme, senza occhialetto.</p>
            <p>Riconobbe Editta e la salutò levandosi il cappello.</p>
            <p>La fanciulla si sentì infiammare le guance; tutti i suoi rimorsi</p>
            <p>la ripresero pensando che ella aveva voluto dare quattro soldi a</p>
            <p>quell'uomo. Dapprima lo aveva creduto un lavorante, ora le</p>
            <p>pareva poco crederlo principe.</p>
            <p>Chi frena una giovane immaginazione? Il nome di Giovanni, troppo</p>
            <p>prosaico per una personcina che sognava Arnoldo, Ugo, Romeo, si</p>
            <p>persuase fosse una finzione, una maschera destinata a coprire</p>
            <p>chi sa quale mistero. Una volta lanciata su questa strada,</p>
            <p>nulla doveva sembrarle impossibile, e se potessero parlare i</p>
            <p>vecchi sassi del paesello, direbbero che Editta quella mattina</p>
            <p>aveva le ali ai piedi.</p>
            <p>Intanto Editta sotto il portico di casa fece una sosta, e,</p>
            <p>lasciando andare avanti Bruno colla figlia, finse di</p>
            <p>interessarsi a certe verbene, per dare agio a Margii di uscire</p>
            <p>ancora fuori.</p>
            <p>E Margii non si fece aspettare.</p>
            <p>Dall'uscio di cucina, dove se ne stava colla tafferia in mano,</p>
            <p>ella vide la ragazza, e senza smettere di mondare il suo riso</p>
            <p>le rivolse la parola come costumano tutte queste buone</p>
            <p>donnicciole allevate nelle famiglie di provincia, perchè</p>
            <p>crederebbero di mancare all'educazione lasciando i padroni</p>
            <p>senza interlocutori, e stimano una grande prova di creanza</p>
            <p>quella di non permettere che una persona resti in silenzio;</p>
            <p>bisogna anche dire, senza offenderle, che fra tutti i loro</p>
            <p>doveri reali questo dovere immaginario è forse il più simpatico</p>
            <p>a quelle anime ingenue ed espansive.</p>
            <p>Margii dunque le rivolse la parola:</p>
            <p>— Ha sentito messa? È stata corta eh? lo avevo detto. E il</p>
            <p>signor Giovanni l'ha veduto?</p>
            <p>Editta, che un momento prima non cercava altro, si morse le</p>
            <p>labbra per il dispetto di doverne parlare.</p>
            <p>— Come sai tu, Margii, che quella persona era in chiesa?</p>
            <p>— L'ho visto. Ero qui dalla fruttivendola di rimpetto; egli è</p>
            <p>passato e mi ha detto: «Buon giorno, Margii; quando me la porti</p>
            <p>quella semente?» È semente d'erba matricaria che vuole coltivare</p>
            <p>per i poveri della valle. E poi mi ha salutata, con quella</p>
            <p>cordialità tutta sua, tirando dritto verso la chiesa. Ecco</p>
            <p>perchè lo so.</p>
            <p>Editta fece uno sforzo che le costò un gambo innocente di</p>
            <p>verbena, stritolato fra i suoi ditini nervosi.</p>
            <p>— È dunque medico?</p>
            <p>— Mah!.. però no; non è medico; non è niente, nè un signore,</p>
            <p>nè un contadino, nè un operaio, quantunque lavori tutto il</p>
            <p>giorno nel suo campo e nel suo orto e abbia una gran corte</p>
            <p>piena di animali che alleva in un modo affatto diverso dagli</p>
            <p>altri — e non è un sapiente, perchè parla sempre volontieri coi</p>
            <p>poveri e cogli ignoranti. Insomma, è il signor Giovanni. Io l'ho</p>
            <p>visto nascere; suo padre era organista qui; ma lui è stato via</p>
            <p>molto tempo, poi è tornato, e Dio voglia che non ci abbandoni</p>
            <p>più. Di uomini come lui ce ne dovrebbe essere a staia.</p>
            <p>Era un bell'elogio quello di Margii non c'è che dire: la brava</p>
            <p>creatura l'aveva fatto continuando ad agitare la mano sul riso,</p>
            <p>per non perdere tempo, ma quando gettava via un granello di</p>
            <p>miglio o una festuca, poichè la mano doveva allontanarsi</p>
            <p>egualmente, ne approfittava per disegnare nell'aria un gesto</p>
            <p>energico che mostrasse tutta la sua convinzione. Eppure Editta</p>
            <p>subì questo discorso come una doccia d'acqua fredda.</p>
            <p>Ad ogni parola di Margii, il principe si dileguava, l'eroe si</p>
            <p>rimpiccioliva, restava l'uomo – un uomo che divertivasi a</p>
            <p>piantare erba matricaria e a discorrere colle comari...</p>
            <p>Ah! come Editta rimpianse nel suo immenso orgoglio quella notte</p>
            <p>trascorsa in sogni d'oro e tutta quella mattina ch'ella aveva</p>
            <p>sprecata ricamando fiori di seta su una tela volgare.</p>
            <p>Ricacciò indietro le pazze illusioni che si erano curiosamente</p>
            <p>affacciate per un istante alla sua fantasia; si vergognò di</p>
            <p>aver potuto collocare così basso un pensiero, quasi un palpito,</p>
            <p>e avida di reazione, lasciò turbinare più violenti, più acri del</p>
            <p>solito i suoi sdegni superbi, la sua amara fierezza. E però fu</p>
            <p>mesta tutto il giorno, malcontenta, irascibile.</p>
            <p>Margii, che non era diventata vecchia per nulla, vide tutte</p>
            <p>queste variazioni, e al quarto cambiamento d'umore sollevò</p>
            <p>sulla fanciulla il suo occhio chiaro, intelligente, pieno di</p>
            <p>benevolenza, come per domandare a sè stessa: Oh! vecchia</p>
            <p>Margii, la riconosci quest'aria?</p>
            <p>Ma un altro avvenimento ruppe il filo alle investigazioni della</p>
            <p>buona donna e occupò Editta al punto di farle dimenticare i</p>
            <p>suoi irosi propositi.</p>
            <p>Rachele, a pranzo, ebbe un urto violento di tosse, si coricò</p>
            <p>presto, dormì malissimo e all'indomani una striscia di sangue</p>
            <p>rigava il suo guanciale.</p>
            <p>Le passeggiate di Editta furono soppresse; dichiarata la</p>
            <p>polmonite, essa non abbandonò più nè di giorno nè di notte la</p>
            <p>camera della sua compagna.</p>
            <p>Una mattina, Bruno, seduto accanto al letto di sua figlia,</p>
            <p>intanto che Editta prendeva un po' di riposo, fischiava</p>
            <p>sommessamente.</p>
            <p>Egli pensava che Rachele udendolo zufolare lo crederebbe molto</p>
            <p>allegro; lo sventurato padre era giunto a cercare nella</p>
            <p>menzogna qualche conforto, un'illusione, se non per sè stesso,</p>
            <p>per lei. Difatti l'ammalata gli domandò:</p>
            <p>— Cos'hai di bello? sembri contento.</p>
            <p>— Sì — rispose Bruno fregandosi i ginocchi rapidamente con</p>
            <p>tutte e due le mani e sbattendo le palpebre per cacciare</p>
            <p>indietro le lagrime — sono proprio contento. Tu stai meglio,</p>
            <p>presto ti alzerai e sarai guarita e... e sono contento per</p>
            <p>questo.</p>
            <p>Una lagrima gli cadde sulla mano. Buffona! doveva venire proprio</p>
            <p>lei a rompergli il giuoco – le diede un buffetto e fischiò con</p>
            <p>maggior lena.</p>
            <p>— Ricordati — disse Rachele tossendo — che mi devi far venire</p>
            <p>da Milano un paio di scarpe a sandali, con bottoncini d'acciaio</p>
            <p>brillantato.</p>
            <p>— Sì.</p>
            <p>— Coi tacchi alti.</p>
            <p>— Sì.</p>
            <p>Siccome Rachele tossiva ancora, Bruno si alzò per versarle da</p>
            <p>bere. La ragazza bevette, ma tenendo in mano il bicchiere, tra</p>
            <p>un sorso e l'altro, continuò:</p>
            <p>— Di tanto in tanto ti faccio spaventare, non è vero, papà?</p>
            <p>Vado soggetta alle infreddature, e poichè sono robusta, mi</p>
            <p>pigliano con impeto, sopraggiunge la tosse e la febbre, ma non</p>
            <p>è niente. Tu e il medico mettete giù un grande apparecchio (si</p>
            <p>fermò un istante per prender fiato), e non è niente affatto.</p>
            <p>— Scuro; niente affatto. Prendi una pillola...</p>
            <p>— Ma se è inutile!</p>
            <p>Inutile purtroppo!</p>
            <p>A Bruno cadde la testa sul petto, e gli occhi, che non potevano</p>
            <p>più contenere le lagrime, si fissavano ostinati sulla frangia</p>
            <p>della coperta.</p>
            <p>— Fischia ancora, papà.</p>
            <p>L'infelice fece udire un fischio disarmonico e stonato.</p>
            <p>Rachele si pose a canzonarlo; volle ridere, ma uno sbocco di</p>
            <p>sangue la interruppe a mezzo.</p>
            <p>Bruno si lanciò verso sua figlia, che continuava a ripetere: Non</p>
            <p>è nulla; e intanto sveniva.</p>
            <p>Dalla finestra salivano le voci balde e giulive di un drappello</p>
            <p>di coscritti; i loro passi destavano l'eco della via, e l'onda</p>
            <p>sonora che si lasciavano addietro portava in alto tutti i</p>
            <p>fremiti della vita impaziente. Quanti cuori di madre, di</p>
            <p>sorella, d'amante seguivano invisibili i giovani soldati!</p>
            <p>quanti fiori, quanti raggi splendidi, quante promesse la</p>
            <p>speranza seminava davanti a loro! Quanto dispregio della morte!</p>
            <p>e che sicurezza nei proprii incantevoli vent'anni.</p>
            <p>Bruno fu infastidito da quelle voci. Chiuse le imposte e tornò a</p>
            <p>sedere presso il letto della figlia, muto, immobile. Rachele era</p>
            <p>assopita. Nel suo immenso egoismo il padre avrebbe voluto che</p>
            <p>tutto il mondo dormisse.</p>
            <p>Ella riposava con la bocca aperta, una bocca larga e brutta che</p>
            <p>lasciava vedere i denti più brutti ancora: ma Bruno la</p>
            <p>contemplava in estasi. Ai suoi occhi non vi era creatura più</p>
            <p>bella nè più perfetta. Era sua figlia, l'aveva fatta lui, gli</p>
            <p>apparteneva. Questa ragione, brutale se si vuole, ma fonte del</p>
            <p>più elevato affetto, ritornava costante nel cervello del povero</p>
            <p>padre. Che importava a lui di tutto il resto?</p>
            <p>C'è l'amore di patria, e vero, c'è l'amore della scienza, e c'è</p>
            <p>l'ambizione che è una forma dell'amore di sè stessi, e cento e</p>
            <p>mille altri sentimenti che bastano da soli a riempire una vita;</p>
            <p>ma che serve? Egli amava quella ragazza tisica, quella ragazza</p>
            <p>che stava per morire e nessun'altra cosa al mondo poteva</p>
            <p>distoglierlo dal suo amore geloso e selvaggio.</p>
            <p>Che fosse goffa e senza ingegno, pazienza, anzi meglio;</p>
            <p>l'avrebbe amata lui solo; e a lui bastava vederla muoversi,</p>
            <p>ridere, parlare – ma ora non parlava, nè rideva. Appoggiata al</p>
            <p>guanciale, la sua faccia livida e infossata presentava già il</p>
            <p>profilo d'uno scheletro. Dormiva e pareva che non dovesse</p>
            <p>svegliarsi più.</p>
            <p>Sotto le pieghe della coperta si disegnavano le gambe lunghe e</p>
            <p>stecchite; un piede posava sull'orlo del letto – Bruno si</p>
            <p>ricordò delle scarpine coi bottoni d'acciaio brillantato e coi</p>
            <p>tacchi alti – allungò la mano, colle dita tese, e misurò quel</p>
            <p>piede. All'improvviso contatto l'ammalata, senza svegliarsi, si</p>
            <p>contrasse e si voltò dall'altra parte.</p>
            <p>Bruno ritirò la sua sedia con precauzione.</p>
            <p>Per una di quelle stranezze alle quali il cervello si abbandona</p>
            <p>indipendentemente dal cuore, senza transizione, senza alcun</p>
            <p>punto di contatto, gli si parò alla mente un giorno della sua</p>
            <p>passata giovinezza.</p>
            <p>Si rivide spensierato e sereno in compagnia di amici giocondi,</p>
            <p>sotto il pergolato di una osteria di campagna – e ricordò a</p>
            <p>puntino tutti i particolari di una chiassosa partita alla</p>
            <p>morra. – La testina provocante della figlia dell'oste guardava</p>
            <p>attraverso le foglie, e le allodole che trillavano su in alto</p>
            <p>non avevano vanni così arditi come se li sentiva lui, Bruno, il</p>
            <p>più ricco, il più felice, il più allegro degli studenti.</p>
            <p>Un sorriso, dove il disinganno aveva versate tutte le amarezze,</p>
            <p>terminò la visione.</p>
            <p>Si alzò di nuovo, prese una boccetta e preparò la medicina,</p>
            <p>perchè Rachele la trovasse pronta al suo svegliarsi.</p>
            <p>Il quel momento l'uscio si schiuse adagino, adagino, e Editta</p>
            <p>avanzandosi in punta di piedi, disse:</p>
            <p>— Vada pure signor Bruno; sto qui io adesso.</p>
            <p>Non era molto che Editta aveva preso il suo posto di infermiera</p>
            <p>quando Rachele si svegliò e chiese da mangiare. Editta volle</p>
            <p>sonare il campanello, ma l'ammalata la pregò di scendere ella</p>
            <p>stessa in cucina.</p>
            <p>A metà scala Editta vide due uomini che fermi sotto il portico</p>
            <p>discorrevano a bassa voce. Uno era Bruno e l'altro non si</p>
            <p>distingueva bene, ma ad una certa casacca di fustagno e</p>
            <p>all'alta gambiera di uno stivale da caccia Editta credette di</p>
            <p>riconoscerlo, e il cuore improvvisamente le diede un balzo.</p>
            <p>Discese la scala un po' tremante e si prometteva bene di tirar</p>
            <p>dritto, in cucina, quando il signor Giovanni, levandosi il</p>
            <p>cappello con tratto cortese, la obbligò a rendergli il saluto.</p>
            <p>— E Rachele? — domandò subito il signor Bruno.</p>
            <p>— Si è svegliata ora; ha chiesto da mangiare...</p>
            <p>— Vado io a dare gli ordini a Margii — disse il padre, e</p>
            <p>lasciò soli i due giovani.</p>
            <p>Editta non pensava certamente a fermarsi; ma prima di salire</p>
            <p>dovette per lo meno fare un cenno di capo a quell'ospite che il</p>
            <p>padrone di casa aveva piantato lì in piedi sotto al portico.</p>
            <p>Editta portava il lutto di suo padre; su quelle vesti nere il</p>
            <p>pallore del suo volto spiccava maggiormente; le occhiaie</p>
            <p>infossate annunciavano la fatica delle veglie. Il signor</p>
            <p>Giovanni la guardò intensamente, con profonda attenzione, e le</p>
            <p>disse:</p>
            <p>— Mi pare, signorina, ch'ella abbia sofferto un poco dalla</p>
            <p>prima volta che la vidi...</p>
            <p>Editta aveva dominato il palpito involontario di una simpatia</p>
            <p>che la sua ragione non approvava, e rispose asciutto:</p>
            <p>— Sto bene, grazie.</p>
            <p>Poi sparve rapida su per la scala.</p>
            <p>Però, ripreso posto accanto al letto della tisica, non le riuscì</p>
            <p>tanto facile di cancellare l'immagine del signor Giovanni. Suo</p>
            <p>malgrado, quella fisonomia maschia, intelligente, le ritornava</p>
            <p>con insistenza davanti agli occhi, e per quanto a bello studio</p>
            <p>ella tentasse contrapporvi i rozzi panni, la vita campagnuola,</p>
            <p>le mani annerite dal sole, la figura le appariva tuttavia</p>
            <p>splendente come quella di un cavaliere antico.</p>
            <p>Poco dopo, nel silenzio della camera dell'ammalata, ella udì</p>
            <p>sbattere la porta di strada, e un passo risoluto percuotere il</p>
            <p>lastrico della via.</p>
            <p>Si accorse allora che le imposte della finestra erano chiuse, e</p>
            <p>le venne un gran bisogno di aprirle. Attraverso le tende di</p>
            <p>mussolina vide il signor Giovanni che si allontanava, e risentì</p>
            <p>quello stesso trabalzo al cuore, quel medesimo tremito per tutta</p>
            <p>la persona.</p>
            <p>— Che e questo? — domandò fieramente a sè stessa, paurosa</p>
            <p>della risposta; ma la risposta non venne.</p>
            <p>Si pose allora per calmarsi a lavorare, e Rachele la guardava</p>
            <p>con gli occhi grandi sbarrati, sembrandole meravigliosa</p>
            <p>quell'agilità delle dita, finchè tornò il padre seguito da</p>
            <p>Margii, che portava la zuppa.</p>
            <p>Bruno si accostò a Editta, e fissandola in un modo speciale,</p>
            <p>come se non l'avesse mai veduta prima, esclamò, rispondendo ad</p>
            <p>un pensiero interno:</p>
            <p>— Si, è vero, è molto cambiata. L'egoista ch'io sono!</p>
            <p>— Che dice, signor Bruno?</p>
            <p>— Dico cara ragazza, che non deve continuare a fare</p>
            <p>l'infermiera; è troppo giovane, troppo delicata, s'ammalerà</p>
            <p>anche lei.</p>
            <p>— No, no; questo dovere io lo compio volentieri, non credo che</p>
            <p>mi possa far male.</p>
            <p>— Eppure...</p>
            <p>— Oh! sentite! interruppe Rachele con brio — è inutile</p>
            <p>bisticciarsi. Fra due o tre giorni mi alzo e la questione è</p>
            <p>finita.</p>
            <p>La questione finì realmente per quel giorno; ma Editto si</p>
            <p>ricordò le parole del signor Giovanni, le riuscì chiaro che</p>
            <p>egli aveva parlato in suo favore, mosso da un sentimento</p>
            <p>delicatissimo di previdenza, e consentì che un impeto di</p>
            <p>tenerezza riconoscente la portasse ancora una volta a pensare</p>
            <p>al signor Giovanni, l'unico che si fosse accorto del suo</p>
            <p>pallore!</p>
            <p>Qualche giorno dopo il signor Bruno incoraggiava la giovane</p>
            <p>istitutrice a uscire un po' fuori per prendere una boccata</p>
            <p>d'aria; Editta rispondeva che non le bastava il cuore di</p>
            <p>andare a spasso sola, intanto che la sua amica languiva in</p>
            <p>letto.</p>
            <p>Se non chè la vecchia Margii, intervenendo colla sua autorità,</p>
            <p>alla quale oramai anche Editta si rassegnava, annunciò ch'ella</p>
            <p>doveva appunto recarsi nella valle della Sonna, che la giornata</p>
            <p>era bella, e che c'era scrupolo di coscienza a lasciare in casa</p>
            <p>quella poverina.</p>
            <p>La valle della Sonna era una gran tentazione per Editta, che</p>
            <p>finalmente accettò dicendo fra sè che la compagnia della</p>
            <p>vecchierella non le impedirebbe di fantasticare tutta sola per</p>
            <p>i sentieri.</p>
            <p>Ma dal canto suo Margii non era donna da lasciarsi sfuggire una</p>
            <p>bella occasione; quella gita era una festa per lei, contava di</p>
            <p>godersela in lungo ed in largo.</p>
            <p>Ritta ritta sui suoi zoccoletti nuovi, con un gran fazzoletto in</p>
            <p>testa che la copriva mezza all'usanza bergamasca, e con un bel</p>
            <p>grembiale nero a fiori rossi, ella diede un'occhiata</p>
            <p>intelligente ai fornelli perchè durante la sua assenza non</p>
            <p>accadesse nessun scompiglio, raccomandando un po' d'attenzione</p>
            <p>a una servettina subalterna che compiva gli offici più</p>
            <p>grossolani – e uscì finalmente di cucina con tutta la dignità</p>
            <p>di un ministro che abbandona per un momento le redini dello</p>
            <p>Stato.</p>
            <p>Editta si meravigliava un poco di trovarsi, lei, l'aristocratica</p>
            <p>per eccellenza, in una viuzza di montagna, a fianco di una serva</p>
            <p>– e, quel ch'è più, interessandosi ai suoi discorsi. Perchè</p>
            <p>bisogna dire che Margii discorreva bene. Il buon senso che</p>
            <p>manca in tante opere di arte e in tante parlate accademiche,</p>
            <p>brillava in tutte le parole della vecchia bergamasca; un certo</p>
            <p>spirito naturale e ingenuo le condiva; Editta capì per la prima</p>
            <p>volta in vita sua che si può elevare l'anima indipendentemente</p>
            <p>dalla poesia, e che anche il popolo è accessibile ai sentimenti</p>
            <p>superiori, alle buone e alle belle cose.</p>
            <p>Gli alberi, i sassi e l'acqua tranquilla della Sonna avevano un</p>
            <p>linguaggio diverso in quel giorno; forse era l'influenza di</p>
            <p>Margii; tant'è che Editta si sentiva più buona, più tollerante;</p>
            <p>e le sue idee erano meno grandiose, ma infinitamente più calme e</p>
            <p>consolanti.</p>
            <p>La natura prodiga il suo fascino solamente a quelli che vogliono</p>
            <p>interrogarla. Per chi passa distratto e sdegnoso, una foglia non</p>
            <p>sarà mai altro una foglia.</p>
            <p>Editta incominciava ad ascoltare un po' meno sè stessa, apriva</p>
            <p>il cuore a sensazioni nuove, intravedeva gioie non mai sognate</p>
            <p>e mondi degni della sua attenzione.</p>
            <p>Passando dal mulino, Margii volse il capo a salutare la mugnaia</p>
            <p>che, accoccolata per terra, sorreggeva i primi passi del suo</p>
            <p>bambino. Senza fermarsi, ma con un sorriso amichevole, la</p>
            <p>vecchia le disse:</p>
            <p>— Vien su bene, eh, quel piccino? Bello e vispo; che Dio ve lo</p>
            <p>conservi!</p>
            <p>Non erano molte parole, nè difficili, nè sublimi, ma valsero a</p>
            <p>irradiare il volto della madre. Editta non le aveva mai trovate</p>
            <p>quelle parole – era pur passata tante volte dal mulino, e tante</p>
            <p>volte aveva visto la mugnaia baloccarsi col bimbo. Ora ella</p>
            <p>invidiava lo sguardo riconoscente che aveva compensato Margii</p>
            <p>della sua cortesia, e per meritarsi qualche cosa anche lei,</p>
            <p>tornò indietro pochi passi e si chinò ad accarezzare il</p>
            <p>piccino.</p>
            <p>— Buon passeggio, signorina! — le disse la madre.</p>
            <p>— Grazie — rispose Editta.</p>
            <p>E le parve che l'augurio di quella povera donna l'accompagnasse</p>
            <p>per via, circondandola di tante liete speranze.</p>
            <p>Un odore fresco e giovanile imbalsamava la valle; in riva al</p>
            <p>torrente spuntavano dei ceppi di panporcini colle bianche</p>
            <p>testine incurvate sulla corolla rosea. Editta ne colse e</p>
            <p>fiutandoli li baciò con un trasporto da bambina in vacanza.</p>
            <p>La vecchia Margii procedeva impassibile a piccoli passi regolari</p>
            <p>come il movimento di un pendolo, tenendo colle mani fermo e</p>
            <p>incrociato sul seno l'ampio fazzoletto da testa e procurando</p>
            <p>d'evitare le ineguaglianze del terreno per non guastare i</p>
            <p>suoi zoccoli nuovi.</p>
            <p>— Ma dove andiamo alla fine? — domandò Editta accorgendosi che</p>
            <p>il sentiero saliva gradatamente.</p>
            <p>— Vedrà, vedrà — rispose la vecchierella con un sorriso</p>
            <p>misterioso.</p>
            <p>Continuava uniforme il verde fitto dei noccioli, dei castagni e</p>
            <p>delle querce; la Sonna scompariva a intervalli dietro il gomito</p>
            <p>di una collinetta, ma si udiva sempre il gaio mormorìo</p>
            <p>dell'acqua saltellante fra i sassi, mormorìo dalle cadenze</p>
            <p>soavi, eppure solenni in mezzo a quel profondo silenzio.</p>
            <p>A mezza costa una vaga prospettiva attirò gli sguardi di Editta.</p>
            <p>Era una casetta piccina, semplice, pulita, sorgente come una</p>
            <p>driade fra i boschi ombrosi e cinta di una zona di oleandri</p>
            <p>fioriti che l'adornavano di un velo rosa. I tegoli del tetto</p>
            <p>nuovi, luccicavano al sole, e una intera famiglia di colombi,</p>
            <p>rincorrendosi sul cornicione, s'appollaiava tra i rami</p>
            <p>dell'edera che saliva altissima ad abbracciare i muri.</p>
            <p>Un'arte rusticana e primitiva, scientemente aliena dalla</p>
            <p>ricercatezza, aveva creato una specie di lusso naturale intorno</p>
            <p>a quella casetta – lusso di sole, d'alberi, di fiori, di</p>
            <p>cinguettìo di uccelli, d'armonia, di pace.</p>
            <p>Un bellissimo bracco dormiva sulla soglia; molte galline</p>
            <p>pigolavano nel cortile; un uomo, seduto all'ombra di un noce,</p>
            <p>accomodava certi utensili campestri canticchiando una vecchia</p>
            <p>canzone soldatesca.</p>
            <p>— Che ne dice, signorina? Le pare che questo sia un bel</p>
            <p>cantuccio di paradiso? — esclamò trionfante la vecchia Margii.</p>
            <p>— Ma sì, davvero — disse Editta — Conosci tu il padrone di</p>
            <p>questa casa?</p>
            <p>Invece di rispondere alla fanciulla, Margii apostrofò l'uomo:</p>
            <p>— Eh! compare Checco, non vedete che vi arrivano dei</p>
            <p>forestieri?</p>
            <p>— Oh... la Margii! — fece l'altro alzandosi premurosamente</p>
            <p>tutto ilare in volto e guardando con una certa curiosità la</p>
            <p>signorina. Poi con quel garbo ingenuo e cortese dei contadini</p>
            <p>bergamaschi soggiunse:</p>
            <p>— È la vostra padroncina?</p>
            <p>— No, è un'amica della padroncina. Io sono venuta a portarvi</p>
            <p>la semente dell'erba matricaria; il signor Giovanni sa che</p>
            <p>cos'è.</p>
            <p>— Va bene; ma entrate intanto. Mostrerò alla signorina gli</p>
            <p>alveari nuovi. Quel benedetto uomo non sta mai tranquillo. Oggi</p>
            <p>è andato a Bergamo per vedere una macchina che, dice lui,</p>
            <p>aiuterebbe molto la gente che lavora sulla collina.</p>
            <p>— Sapevo che non c'era — interruppe Margii — l'ho veduto</p>
            <p>stamattina per tempo passare nella timonella di Bortolo e ho</p>
            <p>pensato subito: il signor Giovanni va a Bergamo.</p>
            <p>Questa dichiarazione era necessaria.</p>
            <p>Editta stava già preparando un acerbo rimprovero per la sciocca</p>
            <p>femmina che l'aveva attirata in casa d'uno sconosciuto: ma</p>
            <p>guardandosi attorno in quella placida e ridente solitudine capì</p>
            <p>lo scopo innocente dell'improvvisata e si abbandonò di nuovo al</p>
            <p>piacere delle sue sensazioni, duplicate, rese intense da quel</p>
            <p>none pronunciato a caso, ma che ella non poteva più ascoltare</p>
            <p>con indifferenza.</p>
            <p>La figura del signor Giovanni le compariva davanti ad ogni</p>
            <p>svolta: lo vedeva vivo e vero coi suoi begli occhi brillanti,</p>
            <p>col suo sorriso tanto buono e tanto bello. Ricordava a puntino</p>
            <p>i suoi baffi bruni lunghi e sottili, il portamento onesto e</p>
            <p>fiero.</p>
            <p>Margii e Checco le mostravano confusamente un monte di roba, di</p>
            <p>fiori e d'animali, d'armi e di macchine, e le dicevano: Qui è</p>
            <p>l'allevamento dei conigli, là il pollaio modello, su, la</p>
            <p>camera per i piccioni, giù la serra, in fondo gli alveari, da</p>
            <p>una parte la conserva dei frutti, dall'altra l'officina per gli</p>
            <p>esperimenti – ella non capiva nulla.</p>
            <p>Vagolava come una sonnambula guardando più in là, in un mondo</p>
            <p>immaginario, fiutando l'odore degli oleandri, urtando le gabbie</p>
            <p>degli uccelli e non sapendo positivamente quel che si facesse.</p>
            <p>Davanti ad un uscio chiuso udì Checco che esclamava con</p>
            <p>rammarico:</p>
            <p>— Questa è la camera del signor Giovanni; vi sono tante belle</p>
            <p>cose, ma la chiave l'ha sempre con lui.</p>
            <p>Che pensava? Non lo sapeva ella stessa.</p>
            <p>Come trasognata lasciò cadere il mazzo di panporcini e passò</p>
            <p>oltre, muta, estatica, mentre le ronzava all'orecchio una frase</p>
            <p>che Margii ripeteva ad ogni momento: È un grand'uomo quel signor</p>
            <p>Giovanni!</p>
            <p>Il ritorno non ebbe minori attrattive per Editta. Ad ogni albero</p>
            <p>diceva: Egli è passato di qui. Ad ogni sentiero: Egli lo ha</p>
            <p>attraversato. E dove la Sonna spumeggiava fremendo contro le</p>
            <p>rive vestite di muschio, bagnando i panporcini: Egli la</p>
            <p>contempla, pensava, come la contemplo io.</p>
            <p>Un'ebbrezza infinita la rapiva; una voluttà dolce, come se</p>
            <p>avesse bevuto dell'oppio e la fantasia eccitata la portasse,</p>
            <p>quasi dormente, nel paese delle chimere e dei sogni azzurri.</p>
            <p>L'indomani di quel bel giorno il signor Giovanni comparve, cara</p>
            <p>ombra evocata tutta la notte, e con un leggero imbarazzo cercò</p>
            <p>scusarsi della sua visita.</p>
            <p>Editta arrossì molto scontrando gli occhi di lui che raggiavano</p>
            <p>di cento liete scintille.</p>
            <p>Bruno, accasciato e stanco gli tese la mano in silenzio; la</p>
            <p>malinconia del povero padre gettò un riflesso sul sorriso dei</p>
            <p>due giovani, che non osavano parlare – ma tacendo si</p>
            <p>guardavano, e per questa via innocente e perfida penetrava più</p>
            <p>che mai nei loro cuori l'estasi del primo amore, quell'estasi</p>
            <p>inconsapevole che la più completa ignoranza da una parte, e</p>
            <p>dall'altra un nobile ritegno, circondava di una nebbia</p>
            <p>vaporosa, indistinta, celeste.</p>
            <p>Gli sguardi di lui volevano dire: So che ieri siete stata nella</p>
            <p>mia povera casa, ho raccolto i profumi che vi avete lasciati,</p>
            <p>ho calcata l'orma gentile del vostro piede, ho respirato il</p>
            <p>vostr'alito, ho baciato i fiori che lasciaste cadere pietosa,</p>
            <p>sulla soglia...</p>
            <p>Editta comprendeva parola per parola, e la più profonda emozione</p>
            <p>le accelerava i palpiti del cuore.</p>
            <p>Bruno andava e veniva. In un momento che si trovarono soli,</p>
            <p>Giovanni levò dalla tasca interna della sua casacca un</p>
            <p>mazzolino di panporcini legati insieme con un filo di erba; non</p>
            <p>avevano alcuna apparenza di dono, eppure egli li presentò alla</p>
            <p>fanciulla, semplicemente, come cosa convenuta, guardandola con</p>
            <p>occhi tremuli e amorosi.</p>
            <p>Editta si sentì venir meno.</p>
            <p>— So che le piacciono i fiori, li ho còlti sulla riva della</p>
            <p>Sonna.</p>
            <p>Editta non disse grazie – li prese.</p>
            <p>La confusione d'entrambi era tanta che Bruno entrò senza che se</p>
            <p>n'avvedessero; la sua voce li fece trasalire.</p>
            <p>Editta, tornata in sè, credette di aver commesso un gran fallo,</p>
            <p>qualche cosa di grave che dovesse pesare su tutta la sua</p>
            <p>esistenza.</p>
            <p>L'amore l'aveva presa alla sprovvista. In quell'anima orgogliosa</p>
            <p>il padrone era entrato d'assalto; ella si trovava atterrata e</p>
            <p>vinta senza aver quasi combattuto.</p>
            <p>Questo stato violento durò due o tre giorni.</p>
            <p>L'esaltazione cresceva, il riposo non le era più permesso; un</p>
            <p>turbine di sensazioni acute e snervanti la rapiva a se stessa e</p>
            <p>a' suoi doveri. Quante volte, ella, che sapeva a memoria i</p>
            <p>poeti, ripetè il verso di Leopardi:</p>
            <quote>
               <p>Ohimè, se quest'è amor com'ei travaglia!</p>
            </quote>
            <p>Ma il contro-attacco venne, troppo naturale nel suo carattere</p>
            <p>altero. Chi era alla fine il signor Giovanni? Bello, sì,</p>
            <p>simpatico, intelligente; ma chi era? Il figlio di un povero</p>
            <p>organista – e lui un povero allevatore di animali, un</p>
            <p>contadino, un dottore senza diploma!</p>
            <p>Quella casetta bianca, elegante, solitaria, cinta d'oleandri,</p>
            <p>conteneva altra cosa fuorchè degli attrezzi da campagna, delle</p>
            <p>sementi e delle bestie? Non un libro – oh! ne era ben certa.</p>
            <p>Poteva esistere un tramite tra le idee del signor Giovanni e le</p>
            <p>sue? Poteva egli comprenderla? Poteva ella amarlo? L'eleganza</p>
            <p>dei suoi modi era naturale; e il parlare esatto, quasi colto,</p>
            <p>non poteva essere che un piccolo capitale di nozioni raccolte</p>
            <p>qua e là e messe a frutto da una memoria tenace e paziente.</p>
            <p>Che cosa aveva fatto il signor Giovanni prima di ritirarsi a</p>
            <p>vivere nella valle? Niente. Ozioso, come quasi tutta la</p>
            <p>gioventù dei piccoli paesi dove manca l'incitamento e</p>
            <p>l'emulazione, aveva sonnecchiato sui premii avuti nelle prime</p>
            <p>classi; e i malevoli dicevano chiaramente che non aveva potuto</p>
            <p>trovare da collocarsi in città, causa gli studi incompleti. Era</p>
            <p>dunque un uomo mancato, un'individualità sbiadita; la sua fama</p>
            <p>popolare non era quella che bastasse a rialzarlo agli occhi</p>
            <p>d'Editta. Giovanni portava con sè la colpa d'origine – era</p>
            <p>bandito dall'Eden spirituale dove convergevano tutte le</p>
            <p>aspirazioni della fanciulla. In una parola, essa lo amava</p>
            <p>forse, ma si vergognava di lui.</p>
            <p>E la battaglia era fortissima, le sconfitte frequenti, la</p>
            <p>vittoria incerta.</p>
            <p>Lo vedeva spesso. Tutti i giorni, a una data ora, passava sotto</p>
            <p>la finestra; qualche volta entrava a chiedere notizie</p>
            <p>dell'ammalata. La domenica, in chiesa, ella lo sentiva prima</p>
            <p>ancora che non lo vedesse, in piedi, vicino alla piletta</p>
            <p>dell'acqua santa, cogli occhi aperti, vaganti, carichi</p>
            <p>d'amore e di pensieri.</p>
            <p>Una sera si trovarono per combinazione nel cortile; al lume</p>
            <p>della luna; nessuno dei due parlava – erano vicini vicini, ma</p>
            <p>non si toccavano – non si erano mai stretta la mano in tutto il</p>
            <p>tempo che si conoscevano. Il desiderio represso fremeva intorno</p>
            <p>ai loro labbri:</p>
         </div>
         <div>
            <l>Il piacer con l'ali d'oro</l>
            <l>E colla faccia candida e vermiglia</l>
            <l>Volava per lo ciel sopra di loro.</l>
         </div>
         <div>
            <p>In terra l'angelo della purità li custodiva.</p>
            <p>Quando Editta si scosse (perchè era in estasi) e rientrò in</p>
            <p>casa, Giovanni, addossato al muro, sfiorò colle labbra il posto</p>
            <p>dove la fanciulla stava prima appoggiata.</p>
            <p>Reazione.</p>
            <p>— Come può vivere sempre in questo paese? — domandò alla fine</p>
            <p>Editta al signor Giovanni un giorno che si sentiva forte.</p>
            <p>Egli ebbe un mesto sorriso prima di rispondere:</p>
            <p>— E lei non ci vivrebbe?</p>
            <p>— Non so, ma mi pare che un uomo dovrebbe anelare a tutto il</p>
            <p>mondo, non ad un angolo sconosciuto come questo.</p>
            <p>Una replica era già sulla bocca del signor Giovanni, che la</p>
            <p>revocò e disse con calma:</p>
            <p>— Io sono felice. Che cosa potrebbe darmi di più il mondo?</p>
            <p>— Crede che non esistano gioie superiori? — esclamò Editta</p>
            <p>piccata.</p>
            <p>— Superiori, lo ignoro; migliori no certo.</p>
            <p>Bruno che si trovava presente, approvò con calore la</p>
            <p>dichiarazione del signor Giovanni.</p>
            <p>— Quando — continuò il giovane — io guardo sorgere il sole</p>
            <p>dietro gli abeti della collina, quando contemplo la luna che si</p>
            <p>specchia nel torrente, e penso che quegli astri vanno a</p>
            <p>illuminare una turba di uomini affaccendati, e mi rappresento</p>
            <p>le ire, le invidie, le calunnie, la miseria, le infamie che</p>
            <p>rodono continuamente quell'immenso colosso della società,</p>
            <p>ebbene, io mi sento superiore a tutti loro, mi sento re nella</p>
            <p>mia piccola casa in mezzo ai boschi.</p>
            <p>— È uno stoico — pensò Editta, e soggiunse a voce alta: — Se</p>
            <p>tutti la pensassero come lei, noi vestiremmo ancora pelli di</p>
            <p>capra come san Giovanni Battista, e le radici sarebbero tutto</p>
            <p>il nostro nutrimento.</p>
            <p>Giovanni rispose scherzosamente:</p>
            <p>— È forse avanzato il mondo, il mondo morale, dopo</p>
            <p>l'invenzione del panno inglese e dei pasticci di Strasburgo?</p>
            <p>— Veh! come conosce queste cose? — pensò Editta di nuovo.</p>
            <p>— Se lo scopo della vita deve essere la felicità, come ognuno</p>
            <p>cerca, tutta la storia dei secoli è lì per provarci che l'uomo</p>
            <p>è sempre più infelice, più tormentato dalle proprie idee, più</p>
            <p>assalito dai bisogni, più vittima, più schiavo, più ammalato,</p>
            <p>più pazzo ora che cammina colla scienza in mano.</p>
            <p>— Ah no! — esclamò Editta — lei non potrà farmi credere che i</p>
            <p>godimenti materiali di una vita da bruto compensino l'uomo</p>
            <p>delle divine gioie del pensiero.</p>
            <p>Un vivo rossore colorì le guance brune del signor Giovanni;</p>
            <p>sembrava veramente mortificato.</p>
            <p>— L'uomo che vive in mezzo alla natura interrogandola per</p>
            <p>sorprenderne i segreti, l'uomo avvezzo a parlare nei silenzi</p>
            <p>dei monti coll'invisibile Creatore e negli umili tugurii della</p>
            <p>valle colle creature diseredate, l'uomo cui è guida la carità,</p>
            <p>fiaccola l'amore — aveva incominciato con calma, ma la sua voce</p>
            <p>si animava parlando e gli occhi lampeggiavano — e che il grande</p>
            <p>nome di virtù spezza quotidianamente coi fratelli d'esilio,</p>
            <p>invece di metterlo in rime sulle pagine di un volume alla moda,</p>
            <p>quest'uomo, signorina, conduce una vita da bruto?</p>
            <p>Editta era stanca della disputa. In quel momento le sembrava di</p>
            <p>odiare il signor Giovanni. Affermò a sè stessa che non avrebbe</p>
            <p>mai potuto andare d'accordo con quell'uomo, che non si</p>
            <p>intendevano su nessun punto, che non valeva la pena di</p>
            <p>discutere un sentimento al quale egli non poteva giungere.</p>
            <p>Giurò di non parlare più: ma, e guardarlo?...</p>
            <p>Ecco che il padrone tornava a farsi sentire. Sotto il raggio di</p>
            <p>quelle pupille appassionate, rese ora malinconiche dall'interna</p>
            <p>preoccupazione, Editta sentiva le punture del tiranno ignoto.</p>
            <p>Nessuna cosa avrebbe potuto tormentarla maggiormente di quella</p>
            <p>battaglia fra il suo cuore e il suo orgoglio, fra i pregiudizi</p>
            <p>antichi e le sensazioni nuove.</p>
            <p>Giovanni si accorgeva della lotta? Forse sì, perchè il suo</p>
            <p>sguardo, che abbandonava ben di rado la fanciulla, non</p>
            <p>rifletteva la beatitudine di una simpatia corrisposta; molte</p>
            <p>volte un'ansietà a stento frenata trapelava dai suoi occhi</p>
            <p>espressivi.</p>
            <p>Quella sera, ritornando alla sua casetta per i sentieri battuti</p>
            <p>dalla luna, Giovanni era molto pensieroso.</p>
            <p>Gli alberi che stormivano sui suo capo, la Sonna mormorante che</p>
            <p>si svolgeva in spire d'argento sul velluto verde della valle,</p>
            <p>non avevano il potere di distrarlo.</p>
            <p>Mesto e raccolto, varcò la cinta di oleandri senza fermarsi,</p>
            <p>come soleva, a fiutare il profumo dei fiori, senza ascoltare le</p>
            <p>voci misteriose che dai petali color di rosa susurravano:</p>
            <p>Editta! Editta!; nè volse la testa in su a salutare i suoi</p>
            <p>colombi, e non udì, tra le foglie del noce, l'usignolo che</p>
            <p>cantava d'amore.</p>
            <p>Si chiuse nella sua camera, e il buon contadino che prima di</p>
            <p>coricarsi faceva la ronda, lo vide, seduto al tavolino, colla</p>
            <p>fronte tra le mani.</p>
         </div>
         <div type="part" n="3">
            <head>Parte terza</head>
            <p>
               <emph>AMORE</emph>.</p>
            <quote>
               <p>
                  <foreign xml:lang="fr">Aime et tu renaîtras.</foreign>
               </p>
               <ref>De Musset.</ref>
            </quote>
            <p>Nel cerchio nuovo, possente e per sua natura egoistico che</p>
            <p>cingeva Editta, il suo nobile cuore non si era smarrito a segno</p>
            <p>da dimenticare la povera Amarilli.</p>
            <p>Quella mesta figura d'angelo invecchiato le tornava sempre alla</p>
            <p>memoria, e pensava come e quando avrebbe potutto levarla</p>
            <p>dall'orribile casa Spiccorlai, dove la zittellona subiva</p>
            <p>rassegnata l'agonia di una vita peggiore della morte.</p>
            <p>L'occasione parve presentarsi un giorno, poichè Editta voleva ad</p>
            <p>ogni costo vegliare ancora l'ammalata, protestando di sentirsene</p>
            <p>la forza, e Bruno recisamente glielo proibiva, quantunque fosse</p>
            <p>molto imbarazzato a trovare un'infermiera intelligente e</p>
            <p>sopratutto paziente.</p>
            <p>Allora Editta immaginò di dividere con Amarilli la cura di Rachele; donna migliore
               non poteva trovarsi di certo, nè più</p>
            <p>adatta a quelle penose funzioni.</p>
            <p>Bruno accolse l'idea con piacere e pregò la fanciulla di</p>
            <p>scriverne subito alla zia. Egli vedeva che la malattia di sua</p>
            <p>figlia, lunga, complicata, esigeva un servizio di tutte le ore</p>
            <p>e di tutti i momenti; una persona doveva dormire nella camera</p>
            <p>della tisica, e Bruno non volle permettere che Editta così</p>
            <p>giovane, si esponesse a tanto rischio.</p>
            <p>Fu in seguito a questa deliberazione che una mattina sul cader</p>
            <p>di giugno la timonella di Bortolo, che faceva il servizio della</p>
            <p>stazione, si fermò davanti alla casa; una gamba lunga e magra si</p>
            <p>allungò timidamente sul predellino, seguita quasi subito da una</p>
            <p>gonnella di orleansnero, che mostrava la trama e come corona</p>
            <p>dell'edificio un singolare cappello di paglia color marrone in</p>
            <p>forma di tetto.</p>
            <p>La buona zitellona, sbigottita, disorientata, sorpresa di aver</p>
            <p>viaggiato tanto e di entrare in una casa pulita, allegra, con</p>
            <p>fiori, uccellini, con persiane verdi, piena di sole, e di luce,</p>
            <p>non osava fare un passo.</p>
            <p>Bruno la incoraggiò gentilmente, Editta venne a gettarsi nelle</p>
            <p>sue braccia.</p>
            <p>— Vedrai — le disse piano all'orecchio — che bella casa e che</p>
            <p>care persone!</p>
            <p>Dall'andito che metteva sulla strada e nel cortile, riparato da</p>
            <p>una gran tenda di cotonina ruggine a liste turchine, si vedeva</p>
            <p>quasi tutta la cucina col suo lieto focolare sempre acceso, coi</p>
            <p>fornelli rossi, coi paiuoli e le casseruole rilucenti, e un'aria</p>
            <p>di festa e d'abbondanza che proprio consolava il cuore.</p>
            <p>La vecchia Margii, la regina di quel palazzo, pulita e linda,</p>
            <p>col suo scialletto di mussola bianca ricamata, colle sue</p>
            <p>buccole d'oro, sorridente, garbata, si avanzava come al solito</p>
            <p>per fare gli onori alla forestiera.</p>
            <p>Amarilli guardò quella donna fresca e vivace che aveva dieci</p>
            <p>anni più di lei e che sembrava più giovane; pensò che doveva</p>
            <p>esser ben felice in mezzo a quel sole, a quella pulizia, a</p>
            <p>quelle gioie, intime della casa; guardò sè stessa, il suo</p>
            <p>meschino abito nero, la sua scialba figura, ed ebbe quasi</p>
            <p>vergogna.</p>
            <p>Editta comprese l'emozione di sua zia. Ella che aveva veduto</p>
            <p>l'antro degli Spiccorlai e il miserabile giaciglio dove la</p>
            <p>povera donna soleva dormire i suoi sonni di vergine e di</p>
            <p>martire, ebbe compassione di quel primo momento di sorpresa; la</p>
            <p>prese per la mano e la condusse da Rachele.</p>
            <p>Là, Amarilli si rimise un poco. Davanti al suo dovere si sentì</p>
            <p>più franca: levò il cappello e lo pose sopra una sedia, con</p>
            <p>precauzione, in modo che i nastri non toccassero terra. Da una</p>
            <p>borsetta che teneva sul braccio tirò fuori un grembiale e</p>
            <p>legatoselo attorno alla vita entrò subito in funzioni.</p>
            <p>Sembrava che fosse sempre stata in quella camera, vicino a quel</p>
            <p>letto. Le sue scarpe non facevano rumore, si soffiava il naso</p>
            <p>in silenzio, posava i bicchieri senza urtare il vassoio;</p>
            <p>sedendosi sulla poltrona a' piedi del letto ci aveva un'aria</p>
            <p>così agiata e piena di garbo che pareva non dovesse muoversi di</p>
            <p>più. E poichè Rachele chiudendo gli occhi disse di voler</p>
            <p>riposare qualche ora, Amarilli ricorse nuovamente alla sua</p>
            <p>borsetta, cavando fuori questa volta una calza e mettendosi a</p>
            <p>lavorare zitta zitta. Solo gli occhi, che l'occupazione</p>
            <p>meccanica non vincolavano molto, erravano sereni e soddisfatti</p>
            <p>intorno alla camera, lungo i muri tappezzati di carta celeste,</p>
            <p>negli angoli coperti di fiori, sui pizzi aerei e ondeggianti</p>
            <p>delle cortine.</p>
            <p>Le pareva tutto un sogno – un sogno giovanile come ne aveva</p>
            <p>fatti tanti nel buio sottoscala di suo fratello... come non</p>
            <p>credeva di farne più.</p>
            <p>A poco a poco la buona zitellona diventò di casa. Rachele,</p>
            <p>viziata da lei, non poteva starne senza un'ora; Bruno capiva</p>
            <p>che una madre non avrebbe potuto fare di più – e Margii, ah!</p>
            <p>Margii con quel fine tatto che la distingueva aveva subito</p>
            <p>fiutata la donna di governo, la massaia economa e intelligente.</p>
            <p>Erano seguìti parecchi colloqui ove le due parti si edificavano</p>
            <p>a vicenda, e tutto ciò produceva la massima felicità di</p>
            <p>Amarilli, che non avrebbe mai osato chieder tanto al destino.</p>
            <p>Non era, a dir vero, una felicità molto assicurata. Che Rachele</p>
            <p>morisse ovvero guarisse, l'antro degli Spiccorlai l'aspettava</p>
            <p>ancora... Ma non voleva tormentarsi. Suo fratello le aveva</p>
            <p>permessa una gita in quell'oasi – a che prò ripensare al</p>
            <p>deserto? Meglio era godere la fortuna presente ringraziando la</p>
            <p>Provvidenza e rimettendosi placida e rassegnata ai misteri del</p>
            <p>futuro.</p>
            <p>Tutta la notte e buona parte del giorno ella stava in camera di</p>
            <p>Rachele spiegando una vocazione di vera suora della carità;</p>
            <p>quelle poche ore poi che lo scambio con Editta le lasciava</p>
            <p>libere le venivano centuplicate dall'interno godimento, dalla</p>
            <p>soddisfazione profonda ch'ella sentiva passeggiando sotto il</p>
            <p>portico o nel cortile o nel piccolo giardino; soffermandosi ad</p>
            <p>ogni fiore, ad ogni sasso; mirando il volo delle rondini, il</p>
            <p>cielo spazzato, i monti, l'erba, la rugiada, il bozzolo dei</p>
            <p>bruchi, la tana dei grilli, gli amori delle farfalle, tulle</p>
            <p>queste grandi e piccole cose che i suoi quarant'anni non</p>
            <p>avevano mai vedute.</p>
            <p>Sedeva, in estasi, sulla soglia della cucina, in mezzo a un</p>
            <p>raggio di sole che la tenda indeboliva e dentro il quale</p>
            <p>volteggiavano i granelli di polvere, le festuche, i moscherini,</p>
            <p>mille atomi senza nome; molecole strappate alla natura che</p>
            <p>andavano a fecondare sotto nuove forme nuovi esseri e roteavano</p>
            <p>intanto, quasi incandescenti in una massa di luce.</p>
            <p>Dalla cucina uscivano ondate di vapori caldi, odorosi; e il</p>
            <p>gatto che dormiva con un occhio tenendo l'altro intento alla</p>
            <p>preda, le mosche che fuggivano a sciami cacciate dalla piccola</p>
            <p>servetta, il cheto brontolìo dalla pentola, l'urtarsi dei</p>
            <p>piatti, lo scorrere della piastra di ferro dall'uno all'altro</p>
            <p>fornello per moderare il fuoco, perfino il rumore dell'acqua</p>
            <p>piovente da un rubinetto in una vasca di marmo dove Margii</p>
            <p>risciacquava spesso le sue braccia nude fino al gomito – queste</p>
            <p>manifestazioni di un benessere materiale e casalingo si</p>
            <p>fondevano in armonica perfezione cogli effluvi puri e sani</p>
            <p>della natura. Amarilli godeva di vivere. Presso al letto di</p>
            <p>Rachele le sue sensazioni erano diverse, ma ugualmente dolci.</p>
            <p>Nell'immensa bontà del suo cuore la pietà e l'amore tenevano i</p>
            <p>primi posti; dedicandosi agli altri, facendo del bene, ella si</p>
            <p>trovava così lieta come di una fortuna propria. Mai impaziente,</p>
            <p>mai nervosa, la dolcezza che profondeva intorno a sè le</p>
            <p>ritornava accresciuta dalla gratitudine e dall'affetto.</p>
            <p>La tisica era entrata in un altro periodo. Alla balda sicurezza</p>
            <p>dei primi tempi succedeva uno scoramento, una paura smaniosa e</p>
            <p>febbrile, un violento terrore della morte. Piangeva. Si</p>
            <p>raccomandava a suo padre, al medico, a tutti, perchè non la</p>
            <p>lasciassero morire. Voleva alzarsi – le sembrava che uno sforzo</p>
            <p>potente dovesse ricacciare indietro la malattia. Chiedeva vesti</p>
            <p>e gioielli; parlava di viaggi; aveva una sete rabbiosa di</p>
            <p>godere, di divertirsi, di essere giovane, bella e felice.</p>
            <p>Si riconobbe in questi tristi momenti l'utilità di Amarilli.</p>
            <p>Editta non reggeva alle scene strazianti della moribonda; il</p>
            <p>padre, inebetito, cogli occhi vitrei asciutti, sorridendo come</p>
            <p>potrebbe sorridere una macchina fabbricata a tale scopo, aveva</p>
            <p>l'aria di voler impazzire da un giorno all'altro. La sola</p>
            <p>Amarilli instancabile calmava e consolava.</p>
            <p>Senza essere propriamente religiosa, ella possedeva la parola</p>
            <p>ispirata delle persone che vivono molto coll'anima.</p>
            <p>Editta ammirava sempre più quella nobile incarnazione di donna,</p>
            <p>sublime nella semplicità, elevata nella modestia, e stabiliva</p>
            <p>involontariamente un confronto con sè stessa – confronto che la</p>
            <p>sua lealtà le mostrava in vantaggio di Amarilli. Ma Editta</p>
            <p>appunto aveva bisogno, per affezionarsi, di trovare un essere</p>
            <p>superiore; il suo orgoglio non le permetteva di concedersi che</p>
            <p>a patto di salire.</p>
            <p>Ora un pensiero la tormentava; quello di palesare ad Amarilli le</p>
            <p>sue angosce, le sue lotte ed anche sinceramente i suoi incanti.</p>
            <p>Al pari di tutti gli innamorati ella aveva sulla bocca il nome</p>
            <p>della persona cara, e avrebbe voluto ripeterlo sempre come il</p>
            <p>ritornello di una canzone che il suo cuore cantava in segreto.</p>
            <p>Ma non erano giorni da parlar d'amore.</p>
            <p>Rachele camminava rapidamente alla sua ora estrema; il lutto era</p>
            <p>già nell'aria.</p>
            <p>Nella seconda metà d'agosto un effimero miglioramento, dovuto</p>
            <p>agli sforzi della gioventù che contendeva alla tisi la sua</p>
            <p>vittima, tornò ad accendere un raggio di speranza nel povero</p>
            <p>padre.</p>
            <p>Editta e Amarilli rispettavano in silenzio quella santa</p>
            <p>illusione.</p>
            <p>Rachele si alzava un poco e i desiderii le rinascevano pungenti,</p>
            <p>acri di una voluttà spasmodica e malata. Un capriccio fra gli</p>
            <p>altri si palesò con maggior insistenza. Si avvicinavano le</p>
            <p>vendemmie ed ella disse a suo padre che voleva assistervi ad</p>
            <p>ogni costo. Bruno per mezzo di Amarilli tentò persuaderla a</p>
            <p>rinunciarvi; il medico invece non vi pose alcuna difficoltà.</p>
            <p>Che male poteva venirne da una innocente concessione a quella</p>
            <p>creatura già segnata per la morte?</p>
            <p>Il signor Giovanni aveva una piccola vigna, nella quale i</p>
            <p>grappoli erano già maturi; la pose a disposizione dell'inferma.</p>
            <p>Una carrozza doveva trasportarvela e un piccolo letto</p>
            <p>improvvisato sotto i pampini l'avrebbero riposata dello</p>
            <p>strapazzo.</p>
            <p>Si scelse una giornata magnifica, calda e tranquilla.</p>
            <p>La piccola comitiva giunse alla vigna verso le due del</p>
            <p>pomeriggio e prese posto all'ombra, sotto un padiglione verde</p>
            <p>screziato dalle prime tinte vermiglie dell'autunno.</p>
            <p>Il signor Giovanni fece gli onori di casa, con modestia e</p>
            <p>disinvoltura. Editta lo guardava di soppiatto pensando:</p>
            <p>— Peccato! tanto gentile, e chi sa se scrive una pagina senza</p>
            <p>errori!</p>
            <p>Fervendo il lavoro, il signor Giovanni non si fece scrupolo di</p>
            <p>unirsi ai contadini aiutandoli colla parola ed anche</p>
            <p>coll'esempio; sollevando lui stesso gli ampi panieri colmi</p>
            <p>d'uva e tenendo d'occhio le ragazze perchè non guastassero i</p>
            <p>tralci. Aveva una camicia bianca, ma nei polsini era già</p>
            <p>gualcita, e provò un fuggitivo rossore guardando dalla parte di</p>
            <p>Editta.</p>
            <p>In quel momento un uomo guidando un carro vuoto entrò nella</p>
            <p>vigna. Giovanni con una semplicità dignitosa avviò il trasporto</p>
            <p>dei panieri, fermo al suo posto, attento, prendendone nota su un</p>
            <p>piccolo taccuino.</p>
            <p>Una donna inciampò e cadde. Egli l'aiutò a rialzarsi e le chiese</p>
            <p>se si era fatta male.</p>
            <p>Un vecchio che prendeva poca parte alla vendemmia incominciò il</p>
            <p>racconto delle vendemmie passate, quelle della sua gioventù.</p>
            <p>migliori naturalmente – e Giovanni, pur sorvegliando gli altri,</p>
            <p>lo ascoltava paziente e rispondeva.</p>
            <p>Parlava con tutti alla buona, più da amico che da padrone, e</p>
            <p>poichè queste pratiche famigliari indispettivano Editta, egli</p>
            <p>si faceva melanconico pensando che tra lui e la fanciulla c'era</p>
            <p>un abisso.</p>
            <p>Sotto a un pergolato di foglie, coi piedi nell'erba e gli occhi</p>
            <p>sull'orizzonte Amarilli gustava una gioia placida. L'ammalata</p>
            <p>le rivolgeva le sue solite domande insulse, noiose, ripetute</p>
            <p>chi sa quante volte; Amarilli aveva sempre un sorriso per</p>
            <p>rispondere.</p>
            <p>Bruno, dondolando un piede, canticchiando e mostrandosi tutto</p>
            <p>assorto nel piacere della vendemmia, pensava: «Ci sarà l'anno</p>
            <p>venturo?» e stava attento alla tosse di cui ogni scoppio</p>
            <p>rimbombava dentro al suo petto come mitragliatrice che gli</p>
            <p>prendesse di mira il cuore.</p>
            <p>— Ecco — disse Amarilli — questi poveri tralci piangono ora</p>
            <p>orbati dei frutti che avevano nutriti; ma verrà il giorno che</p>
            <p>rideranno, perchè la consolazione fiorirà accanto al loro</p>
            <p>dolore. Tutto si compensa.</p>
            <p>— Tutto? — mormorò il signor Bruno automaticamente.</p>
            <p>— Sì, tutto, perchè la speranza è nel cuore dell'uomo una</p>
            <p>seconda provvidenza, e nessuno può dire che cosa ci prepara il</p>
            <p>futuro.</p>
            <p>Il signor Bruno fu riconoscente ad Amarilli per queste buone</p>
            <p>parole; senza la presenza di Rachele le avrebbe stretta la</p>
            <p>mano, però la ringraziò con uno sguardo.</p>
            <p>La povera zitellona, che non mirava a tanto successo, rimase</p>
            <p>dolcemente confusa.</p>
            <p>Intanto la vendemmia era finita. Il signor Giovanni venne a</p>
            <p>sedersi sotto il pergolato sopra un paniere capovolto. Editta</p>
            <p>non sfuggiva il suo sguardo dolce e vivace, un po' triste</p>
            <p>qualche volta, e proponeva a sè stessa il solito dilemma L'amo?</p>
            <p>Non l'amo?</p>
            <p>Egli la amava; si vedeva, si capiva ad ogni suo atto, dal</p>
            <p>sorriso, dagli improvvisi mutamenti del volto. Editta sentiva</p>
            <p>questo amore penetrarle soavemente a scuoterla, e pure esitava.</p>
            <p>Aveva orrore di una vita comune, divisa tra volgari occupazioni</p>
            <p>ed umili affetti. Ella, cullata dai poetici vaneggiamenti del</p>
            <p>padre, in un esilio romanzesco, vissuta sempre fuori della</p>
            <p>sfera reale, come rondinella cresciuta in un nido d'aquile;</p>
            <p>sdegnava fabbricarsi un altro nido. Avrebbe voluto mutare sè</p>
            <p>stessa, ma la fiamma divina che opera tali miracoli non la</p>
            <p>investiva ancora.</p>
            <p>Ritornarono tutti insieme tranquilli guardando la bella campagna</p>
            <p>e ascoltando le canzoni dei vendemmiatori che si allontanavano.</p>
            <p>Giunti a casa del signor Bruno, l'ammalata sorretta dal padre e</p>
            <p>da Amarilli andò subito a coricarsi su quel letto che non</p>
            <p>doveva abbandonare più viva. Editta rimasta a chiudere la</p>
            <p>porta, aspettava che il signor Giovanni la salutasse.</p>
            <p>Ritti, l'uno di fronte all'altra, tenevano gli occhi bassi,</p>
            <p>compresi da un turbamento che sembrava precedere una grande</p>
            <p>rivelazione. Ora, quella rivelazione era la cosa che Editta</p>
            <p>temeva sopra tutte.</p>
            <p>Standosi così impensierita si sentì prendere la mano. Giovanni</p>
            <p>non parlava, ma quando le loro mani si trovarono congiunte,</p>
            <p>anche i loro occhi si incontrarono, e per fermo l'emozione fu</p>
            <p>soverchia a quei casti amanti, perchè Editta sciolse la sua</p>
            <p>mano, nè Giovanni la ritenne, e solo parve alla fanciulla che</p>
            <p>mentre si voltava per andarsene, un contatto morbido e caldo le</p>
            <p>sfiorasse l'estremità delle dita.</p>
            <p>Il giorno dopo, Rachele non potè alzarsi; e però diceva:</p>
            <p>— Mi sento bene, non è che un po' di poltroneria; la lunga</p>
            <p>abitudine di stare in letto mi ha resa pigra.</p>
            <p>Chiese di Editta: volle rimanere sola con lei; fattasi portare</p>
            <p>un mazzo carte, giocò per vedere se le sarebbe toccato un</p>
            <p>marito biondo o nero.</p>
            <p>Le toccò uno nero e non ne fu contenta.</p>
            <p>Gettò via le carte indispettita, giurando che un nero non lo</p>
            <p>avrebbe mai preso. Lei voleva un biondo, roseo, coi baffi</p>
            <p>ingommati, la cravatta alla Ruy-Blas, i polsini lucidi,</p>
            <p>inamidati, lunghi fino alle unghie; e poi le calze a righe</p>
            <p>color verde mirto e crema alla Rosa, gli scarpini stretti, i</p>
            <p>guanti di pelle svedese a doppia cucitura.</p>
            <p>Editta l'interruppe domandandole se aveva letta questa</p>
            <p>descrizione sul giornate delle mode e dove mai sperava trovare</p>
            <p>un giovinotto simile,</p>
            <p>— Qui, in paese, no; ma appena guarita voglio viaggiare</p>
            <p>ancora; tu verrai con noi; oh! ci divertiremo.</p>
            <p>Anche il giorno dopo non si alzò, nè i seguenti.</p>
            <p>La malinconia tornò a riprenderla. Amarilli non si coricava</p>
            <p>nemmeno più: tutta la notte conveniva vegliare al capezzale</p>
            <p>della tisica, che dormiva pochissimo. Ogni sera alle undici</p>
            <p>precise Margii, di moto proprio, portava una tazza di caffè</p>
            <p>nero ad Amarilli; la buona donna era orgogliosa di questa sua</p>
            <p>ispirazione, tanto quanto Amarilli ne era riconoscente. Le due</p>
            <p>zitellone scambiavano uno sguardo doloroso, crollavano la testa</p>
            <p>e si auguravano a vicenda la buona notte indicando il cielo</p>
            <p>cogli occhi come a dire: Sarà quel che Dio vuole!</p>
            <p>Una mattina, Rachele, che si era assopita all'alba, si destò</p>
            <p>improvvisamente dicendo di aver fatto un sogno singolare.</p>
            <p>— Sognai di te, Editta. Eri in chiesa e ti facevi sposa col</p>
            <p>signor Giovanni: avevi un vestito tutto d'erba, sparso di</p>
            <p>panporcini; il signor Giovanni invece dell'anello ti dava una</p>
            <p>piccola falce per mietere.</p>
            <p>Tutti sorrisero trovando il sogno bizzarro; Editta ne fu turbata</p>
            <p>fino nell'animo.</p>
            <p>— Se ti mariti prima di me — continuò Rachele — voglio</p>
            <p>regalarti la mia croce di perle col brillante nel mezzo: ma se</p>
            <p>mi marito prima io, vedrai che regalo!</p>
            <p>Dopo aver detto queste parole si lagnò di un forte dolore al</p>
            <p>petto e le scemò la voce. Più tardi domandò ad Amarilli:</p>
            <p>— Sto male?</p>
            <p>— No, carina, ma parli troppo.</p>
            <p>Venne il dottore e trovò una febbre piuttosto gagliarda.</p>
            <p>L'indomani articolava a stento le parole; il dolore di petto</p>
            <p>l'opprimeva sempre, verso sera ebbe un seguito di svenimenti</p>
            <p>che pose l'allarme in casa. Bruno passò la notte al suo</p>
            <p>capezzale.</p>
            <p>Passarono due o tre giorni di incertezze angosciose, poi entrò</p>
            <p>in agonia, e una notte spirò, senza soffrir molto, fra le</p>
            <p>braccia del padre e di Amarilli. Nessun altro era presente.</p>
            <p>Che cosa disse Amarilli, che cosa fece per calmare il primo</p>
            <p>impeto dello sventurato Bruno, non si sa. Quella donna, guidata</p>
            <p>dal più caritatevole amore, aveva risorse di un sentimento e di</p>
            <p>un coraggio che influirono certamente sulla disperazione di</p>
            <p>lui, piegandola ad un rassegnato dolore.</p>
            <p>Quando fu nota la disgrazia, nè Editta, nè Margii, nè alcuno di</p>
            <p>casa potè udire la voce del signor Bruno. Immobile presso al</p>
            <p>letto di sua figlia, colla faccia nascosta nelle coperte,</p>
            <p>sembrava una statua. Lo si volle strappare di là a viva forza,</p>
            <p>ma Amarilli pregò perchè lo si lasciasse stare: — È l'ultimo</p>
            <p>giorno che passa con sua figlia!</p>
            <p>Ella si incaricò di tutto. Aiutata da Margii, dispose per i</p>
            <p>funerali, per il trasporto, per l'abbigliamento della salma.</p>
            <p>Intrepida e serena, le cinse colle sue mani la bianca veste di</p>
            <p>vergine e le pose sul capo la corona di rose.</p>
            <p>Nel momento che la toglievano dal letto per deporla sulla bara,</p>
            <p>Bruno gettò un urlo, mostrando di voler precipitarsi su quelle</p>
            <p>spoglie care. Amarilli lo fermò mettendogli fra le mani una</p>
            <p>lunga treccia di capelli... Bruno li baciò con trasporto. Per</p>
            <p>merito di Amarilli gli restava qualche cosa della sua diletta</p>
            <p>fanciulla, qualche cosa che le aveva appartenuto viva e che</p>
            <p>sembrava vivere ancora attorcigliandosi attorno alle sue dita</p>
            <p>come per dargli l'ultimo saluto.</p>
            <p>— Siate benedetta! — disse volgendosi ad Amarilli.</p>
            <p>Furono le prime parole che Bruno pronunciò dopo la morte della</p>
            <p>figlia.</p>
            <p>Terminato il funerale e la messa, dopo aver accompagnata la</p>
            <p>morta al cimitero, Editta e Amarilli ritornarono piangenti a</p>
            <p>quella casa che non doveva più ospitarle.</p>
            <p>Quale destino le aspettava? Povere donne! Avevano appena</p>
            <p>intravista la pace dell'agiatezza, ed ecco che la fatalità le</p>
            <p>sospingeva di bel nuovo in quella vita di amarezze e di stenti</p>
            <p>dove ogni pezzo di pane costa una goccia di sudore.</p>
            <p>Per Amarilli, ella aveva portata la sua croce quarant'anni e non</p>
            <p>era quistione che di riprenderla; ma Editta? La zitellona si</p>
            <p>crucciava molto più per la nipote che per sè stessa.</p>
            <p>A Bruno in quei giorni non si poteva domandar consigli;</p>
            <p>d'altronde, lo conoscevano bene; avrebbe risposto: Rimanete</p>
            <p>con me.</p>
            <p>E al rimanere non bisognava nemmeno pensarci, poichè la morte di</p>
            <p>Rachele aveva tolta qualsiasi onesta ragione alla loro presenza</p>
            <p>in quella casa.</p>
            <p>La buona Margii capiva tutto. Ella girava e rigirava intorno</p>
            <p>alle due donne non osando interrogarle e pur cercando un</p>
            <p>pretesto per dire loro: Vi amiamo, sapete? Perchè volete</p>
            <p>andarvene? Che cosa faremo noi, soli, coll'immagine della</p>
            <p>defunta? Che triste casa sta per diventare questa! Oh! che</p>
            <p>importa il bel sole, le camere liete, l'abbondanza, se più</p>
            <p>nessuno riderà quì? Un uccelletto è morto e gli altri volano</p>
            <p>via... poveretti noi!</p>
            <p>Amarilli faceva malinconicamente i suoi addii.</p>
            <p>Non aveva mai creduto di dover vivere sempre lì; lo sapeva bene</p>
            <p>che era una posizione transitoria. Aveva viaggiato, non altro –</p>
            <p>e come un pellegrino doveva accontentarsi di portar seco delle</p>
            <p>memorie.</p>
            <p>Quel portico così allegro, ombreggiato dalla tenda, chi sa</p>
            <p>quante volte lo avrebbe riveduto nel sottoscala di suo</p>
            <p>fratello! e nella sucida meschinissima cucina di Carlo</p>
            <p>Spiccorlai, quante gioconde apparizioni l'avrebbero seguita,</p>
            <p>quanti dolci rumori, quanta lucentezza, quanta vita serena!</p>
            <p>Ella sedeva per l'ultima volta sulla soglia prediletta,</p>
            <p>guardando minutamente tutti gli oggetti; li salutava ad uno ad</p>
            <p>uno come persone che non doveva rivedere mai più: «Tazza</p>
            <p>gentile di porcellana col filetto d'oro, tu mi eri compagna</p>
            <p>nelle lunghe notti vegliate presso l'inferma; da' tuoi labbri</p>
            <p>splendenti bevevo la forza e l'energia. Voi tutti, umili e</p>
            <p>fidati amici delle pareti domestiche, corone della intimità di</p>
            <p>famiglia, che tanto bene parlate a chi sa intendere il</p>
            <p>linguaggio della concordia e dell'affetto, continuate a</p>
            <p>rallegrare la casa dell'uomo benefico — io ritorno dove non c'è</p>
            <p>amore, dove non c'è pace, dove ogni cosa è buia, tetra e</p>
            <p>meschina. Addio, mosche vivaci, brillanti farfalle, ah! voi non</p>
            <p>mi seguirete — e tu neppure, piccolo grillo, amico dei lieti</p>
            <p>focolari e della fiamma. gioconda. Vuoi venire con me, bel</p>
            <p>garofano dalle lunghe foglie, dai fiori di porpora? — ma</p>
            <p>avvizziresti, è vero, laggiù... perchè non c'è aria, nè luce.</p>
            <p>Addio, dunque! Addio, miei giovani amici... io partirò sola».</p>
            <p>Ella aveva ripetuto a voce, alta: — Partirò sola — e una brusca</p>
            <p>risposta pronunciata dietro le sue spalle la fece sussultare:</p>
            <p>— No — diceva Bruno — non partirà. Chi avrebbe cura di riunire</p>
            <p>le memorie di <emph>lei</emph>, le sue vesti che le piacevano tanto, i suoi</p>
            <p>gingilli, i vezzi e i monili che l'hanno fatta sorridere per</p>
            <p>così poco tempo?</p>
            <p>Si fermò interrotto da uno scoppio di pianto.</p>
            <p>Amarilli aderì al pio desiderio. Per volere espresso di Bruno</p>
            <p>donò a Editta la croce di perle e una quantità d'altre piccole</p>
            <p>cose. Ella serbò un anellino che aveva appartenuto alla madre</p>
            <p>di Rachele; questo glielo donò Bruno soggiungendo: <emph>Alla sua</emph>
            </p>
            <p>
               <emph>seconda madre</emph>; pensava forse alla treccia che Amarilli aveva</p>
            <p>tagliato per lui in quel giorno solenne.</p>
            <p>Poi tutto fu chiuso in un armadio come reliquie sante e Bruno</p>
            <p>passava i giorni interi colla testa appoggiata a quell'armadio,</p>
            <p>quasi aspettasse di vederne uscire viva la figlia o di udirsi</p>
            <p>chiamare per nome.</p>
            <p>— Sei pronta, Editta? Noi dobbiamo alla fine partire. Ho un</p>
            <p>presentimento che mio fratello sia ammalato; vorrei essergli al</p>
            <p>fianco.</p>
            <p>Nel pronunciare queste parole Amarilli sembrava calma e</p>
            <p>risoluta. Le sue lagrime, se aveva pianto, erano già asciugate,</p>
            <p>e i suoi occhi tanto dolci splendevano di energia. Aveva lottato</p>
            <p>con sè stessa e aveva vinto.</p>
            <p>Editta rispose:</p>
            <p>— Sono pronta; ma in casa Spiccorlai non vengo.</p>
            <p>Che cosa avrebbe fatto la povera orfanella? Quali erano le sue</p>
            <p>intenzioni? Non lo sapeva. Pur di non ritornare in quella casa</p>
            <p>era decisa a sopportare ogni stento. Anche in ciò l'energia del</p>
            <p>suo sangue non si smentiva; il corpo piegava alla necessità,</p>
            <p>l'orgoglio no.</p>
            <p>Facevano assai tristamente i loro fardelli di nascosto di Bruno,</p>
            <p>che non voleva lasciarle partire.</p>
            <p>Il lutto di Editta era cessato, pure lo continuava per un</p>
            <p>delicato riguardo verso l'amica morta. Mesta gramaglia! ella</p>
            <p>pensava, dovrò io portarti eternamente? Sì, perchè ogni gioia è</p>
            <p>finita per me, questo abito è meno nero del mio avvenire.</p>
            <p>Il signor Giovanni era venuto tutti i giorni dopo la morte di</p>
            <p>Rachele, ma in mezzo alla generale tristezza e-gli pure era</p>
            <p>triste, e non parlava.</p>
            <p>È ben vero che i suoi occhi si posavano ansiosi e quasi</p>
            <p>interrogatori sulla fanciulla; seppe finalmente i suoi progetti</p>
            <p>di partenza. Edita glieli comunicò alla vigilia, intanto che</p>
            <p>Amarilli leggeva un giornale al signor Bruno, per distrarlo e</p>
            <p>per compiere fino all'ultimo il suo dovere.</p>
            <p>Editta e Giovanni si trovarono in piedi sotto il portico. Un</p>
            <p>fiore di verbena pendeva dalla cintura della fanciulla; le</p>
            <p>piccolissime stelle di cui era composto, staccandosi ad ogni</p>
            <p>leggero movimento cadevano per terra. Giovanni le raccoglieva</p>
            <p>una alla volta in silenzio e le teneva strette nel suo pugno.</p>
            <p>— Va via per sempre? — domandò ad un tratto, facendosi</p>
            <p>pallido.</p>
            <p>— Non so.</p>
            <p>— È almeno felice?</p>
            <p>— Io non posso avere felicità, nè la chiedo ad alcuno.</p>
            <p>C'era dell'amarezza e della superbia in queste parole. Giovanni,</p>
            <p>che volle scorgervi un sentimento più riposto, si sentì preso da</p>
            <p>infinita tenerezza, e le disse con voce tremante:</p>
            <p>— Perchè parla così?</p>
            <p>Una gran luce usciva dagli occhi di Giovanni. Editta lo guardava</p>
            <p>incerta, e curiosa.</p>
            <p>— Perchè parla così? — ripetè il giovane, prendendo l'ultimo</p>
            <p>fiorellino di verbena che era caduto sul vestito della</p>
            <p>fanciulla e accostandolo alle labbra — è una professione di</p>
            <p>scetticismo che non può avere nel cuore.</p>
            <p>— Sa lei che cosa c'è nel mio cuore? — domandò Editta,</p>
            <p>buttando via il gambo della verbena.</p>
            <p>— No — rispose semplicemente Giovanni. — Darei però metà della</p>
            <p>vita per saperlo.</p>
            <p>L'altera fanciulla volse altrove il capo. Giovanni, fremente di</p>
            <p>passione, continuò:</p>
            <p>— Ella sa bene che io l'amo.</p>
            <p>Editta voleva parlare, ma il suo cuore era in sussulto, il</p>
            <p>cervello non le dava nessuna idea, nè la lingua una sola</p>
            <p>parola.</p>
            <p>Egli le prese finalmente le mani – tutte e due – e Editta</p>
            <p>dovette sentire una lagrima calda, piena d'amore e di timore,</p>
            <p>caderle sulle dita prigioniere.</p>
            <p>— Non ho ricchezze da offrirle, ma le offro tutto me stesso.</p>
            <p>Dica, vuole corrispondermi? Vuole essere mia moglie?</p>
            <p>Con uno slancio vero, sincerissimo, Editta strinse quella mano</p>
            <p>leale, che si stendeva verso di lei per soccorrerla, per</p>
            <p>proteggerla.</p>
            <p>— Grazie — disse — ella è un nobile cuore!</p>
            <p>Era commossa. Sentiva tutto il valore di una offerta che le</p>
            <p>assicurava l'avvenire; quella prova certa di essere amata, la</p>
            <p>riempiva di una dolce ebbrezza; ma il pensiero di vincolarsi</p>
            <p>per sempre ad un uomo inferiore, di rinunciare a' suoi sogni</p>
            <p>grandiosi, alle sue poetiche speranze, di fermare a un tratto i</p>
            <p>voli della sua immaginazione e mettersi prosaicamente a cucir</p>
            <p>camicie a fianco di un marito che allevava galline....</p>
            <p>In una vivida percezione del futuro le parve di scorgere</p>
            <p>Giovanni, a piedi nudi in un tino d'uva, e còlta da un pazzo</p>
            <p>terrore, esclamò:</p>
            <p>— Non siamo fatti l'uno per l'altra! Creda signor Giovanni, le</p>
            <p>sono riconoscente... forse anch'io... ma è inutile farsi</p>
            <p>illusione; le nostre vie sono tracciate in un senso opposto;</p>
            <p>non saremmo felici. No.</p>
            <p>Egli non disse una sola parola. La guardò intensamente con uno</p>
            <p>sguardo che dovette passare da parte a parte il cuore di</p>
            <p>Editta, perchè le forze le mancarono e si lasciò cadere sopra</p>
            <p>un gradino singhiozzando.</p>
            <p>Il signor Giovanni si allontanò a passi lenti, mal sicuri, come</p>
            <p>un ubbriaco. Urtò una colonna, poi infilò una porta e sparve.</p>
            <p>Amarilli dal salotto interno si accorse che qualche cosa di</p>
            <p>nuovo era successo sotto il portico; uscì fuori; vista la</p>
            <p>nipote accasciata su quel gradino colle mani sulla faccia, le</p>
            <p>si fece accanto chiamandola a bassa voce.</p>
            <p>Nel riconoscere Amarilli, Editta balzò in piedi, le prese il</p>
            <p>braccio con furia e la trascinò dalla parte del giardino. Le</p>
            <p>raccontò tutto piangendo a calde lacrime.</p>
            <p>Amarilli l'ammonì di essersi condotta troppo leggermente,</p>
            <p>precipitando una risoluzione che metteva in giuoco due vite. Le</p>
            <p>disse che il signor Giovanni era un ottimo giovane,</p>
            <p>rispettabile, e gentile, soggiunse che non le sarebbe mai più</p>
            <p>capitato un partito simile; pensava infine come la brusca</p>
            <p>risposta doveva ferire quel povero cuore e che opinione egli</p>
            <p>avrebbe recata di lei.</p>
            <p>Editta piangeva sempre. Amarilli le disse ancora:</p>
            <p>— Se non t'incontrava, dovevi assumere fin dal principio un</p>
            <p>conteggio diverso e non permettergli di arrivare al punto di</p>
            <p>una dichiarazione. Più volte io ho sorpreso il tuo sguardo che</p>
            <p>ricambiava il suo; più volte ti ho vista arrossire; come</p>
            <p>sarebbe avvenuto se non l'amavi?</p>
            <p>Editta si fece tanto vicina a sua zia da metterle la bocca</p>
            <p>sull'orecchio: allora Amarilli udì queste parole mormorate</p>
            <p>come un sospiro:</p>
            <p>— L'amo.</p>
            <p>— L'ami e lo rifiuti? L'ami e l'offendi? O mia povera</p>
            <p>fanciulla, che strani sentimenti combattono nel tuo petto! come</p>
            <p>puoi essere così nemica di te stessa da ascoltare più l'orgoglio</p>
            <p>che l'amore? Se l'ami, in questo solo fatto sta la prova ch'egli</p>
            <p>è degno di te; e piangeresti così disperatamente se la</p>
            <p>coscienza non ti rimordesse di aver agito male? Comprendi ora</p>
            <p>di aver distrutta colle tue mani la tua felicità, ed è per</p>
            <p>questo che piangi; comprendi di aver offeso il più generoso</p>
            <p>degli uomini, ed è per questo che ti disperi.</p>
            <p>Tali parole giuste e severe accrescevano le lagrime della</p>
            <p>fanciulla:</p>
            <p>Amarilli aveva parlato come madre, ma le toccava anche la parte</p>
            <p>d'amica e di sorella, e dopo i rimproveri vennero le parole</p>
            <p>d'affetto e di compassione.</p>
            <p>Oh! come riconosceva nella giovinetta impetuosa e fiera la sua</p>
            <p>povera sorella e quell'indomito carattere della sua famiglia</p>
            <p>che l'aveva sempre compresa di sgomento! Una dura esperienza</p>
            <p>fatta a suo costo le rendeva chiaro il grave errore commesso da</p>
            <p>Editta e se ne crucciava temendo con ragione che avesse da</p>
            <p>pentirsene per tutta la vita.</p>
            <p>La sera passò malinconica.</p>
            <p>Editta si ritirò presto. Aveva tante cosuccie da fare, tanti</p>
            <p>piccoli preparativi per la partenza: eppure, giunta nella sua</p>
            <p>camera, non diede neppure un'occhiata al baule scoperto ed alle</p>
            <p>vesti piegate giacenti sulle sedie. Aperse la finestra e guardò</p>
            <p>fuori nella oscurità della notte.</p>
            <p>Gli alberi del giardino erano immobili; nessun uccello zittiva</p>
            <p>sotto i rami; nessun gufo batteva l'ala trepida rasente i</p>
            <p>tetti. Un solo rumore lontano, monotono, rompeva l'altissimo</p>
            <p>silenzio.</p>
            <p>Editta ascoltò quel rumore.</p>
            <p>Aveva caldo. Il venticello che, accarezzandole le guancie, vi</p>
            <p>lasciava alla superficie una sensazione fresca come di foglia</p>
            <p>bagnata, non penetrava al di là dell'epidermide; nelle vene il</p>
            <p>sangue le scorreva bollente e ribelle.</p>
            <p>Ascoltava con attenzione angosciosa quel rumore, che ora pareva</p>
            <p>un canto, ora un lamento, ora una preghiera – ed ella sapeva</p>
            <p>bene che cosa fosse.</p>
            <p>Si spinse con tutto il busto sul davanzale della finestra</p>
            <p>tendendo le braccia quasi volesse implorare qualcuno ed al suo</p>
            <p>tacito scongiuro rispose malinconica l'eco della Sonna.</p>
            <p>— O Giovanni! — mormorò la fanciulla, mentre due lagrime</p>
            <p>inutilmente represse le scorrevano dagli occhi; e le cadenze</p>
            <p>meste e gravi del torrente sembravano ripetere: Giovanni!</p>
            <p>Stette ancora un pezzo alla finestra, assorta nel magico</p>
            <p>incanto, poi chiuse i vetri, spogliatasi per metà si gettò sul</p>
            <p>letto, dove un sonno rapido la colse. Ma al primo raggio</p>
            <p>dell'aurora era già desta.</p>
            <p>Balzò in piedi, guardò l'orologio e con una vivacità febbrile</p>
            <p>ravviò alla lesta i capelli, l'abito; tese l'orecchio nel</p>
            <p>giardino quasi buio ancora, sprofondato nel silenzio. Giunse le</p>
            <p>mani e davanti all'alba che spuntava recitò questa brevissima</p>
            <p>invocazione:</p>
            <p>— Mio Dio, siete voi che lo volete. Aiutatemi!</p>
            <p>Girò lentamente la molla dell'uscio, lo rinchiuse con</p>
            <p>precauzione ed uscì.</p>
            <p>Quella mattina la vecchia Margii, appisolata nel suo letto fra</p>
            <p>le dolcezze dell'ultimo sonnellino, avrebbe giurato che</p>
            <p>qualcuno apriva la porta di casa; ma fatta persuasa dalla</p>
            <p>riflessione che nessuno in famiglia aveva l'abitudine di</p>
            <p>levarsi così presto, si riaddormentò placidamente.</p>
            <p>Editta intanto correva sui verdi sentieri della Sonna, umidi di</p>
            <p>rugiada. Alcune fragole d'autunno rosseggiavano luccicanti</p>
            <p>sotto le goccioline, come giovani spose ornate di brillanti; il</p>
            <p>loro profumo si mesceva a quelli della menta e del sambuco.</p>
            <p>Un vapore leggero si alzava dalla terra; la valle destandosi</p>
            <p>rimoveva al pari di una ninfa i suoi veli ed usciva nuda</p>
            <p>incontro al sole. Dalle colline le querce si incurvavano</p>
            <p>scotendo i lucidi rami per specchiarsi nel torrente. Una mezza</p>
            <p>luce soavissima, stemperata di rosa e di viola pallido,</p>
            <p>ondeggiava su tutto quel verde così fresco, così folto; l'aria</p>
            <p>era tranquilla, il paesaggio muto: i sentieri nella rugiada</p>
            <p>della notte, si erano rifatta una verginità che le nascenti</p>
            <p>margherite e i panporcini selvatici imbalsamavano; Editta</p>
            <p>credeva di inoltrarsi per i viottoli del paradiso.</p>
            <p>La decisione che aveva presa le metteva l'orgasmo addosso; non</p>
            <p>correva più, volava; il cuore le batteva come una campana a</p>
            <p>martello. Oltrepassò il mulino senza fermarsi, per evitare le</p>
            <p>interrogazioni della mugnaia che doveva rimanere sorpresa</p>
            <p>certamente nel vederla in giro a quell'ora.</p>
            <p>Incominciò a salire la collina lungo i nocciòli, i cui rami</p>
            <p>sottili le sferzavano i capelli umettandoli di rugiada. Giunse</p>
            <p>al punto in cui la Sonna scompariva, e stette ferma qualche</p>
            <p>minuto ad ascoltarla come aveva fatto la sera prima, e le parve</p>
            <p>ancora che ripetesse: Giovanni!</p>
            <p>Colle guancie accese e i denti stretti tornò a salire, finchè</p>
            <p>vide la casetta bianca; allora le mancò il fiato e si sorresse</p>
            <p>contro un albero.</p>
            <p>I colombi tubavano sul cornicione del tetto quasi a darle il</p>
            <p>benvenuto, e spiegando le candide ali scendevano fino alla</p>
            <p>rosea zona degli oleandri, rincorrendosi con graziosi trilli</p>
            <p>d'amore. Grandi farfalle dorate svolazzavano in silenzio</p>
            <p>dando opera al giornaliero lavoro e piccoli moscherini bruni</p>
            <p>uscivano di sotto ai cespugli chiedendo anch'essi una porzione</p>
            <p>di sole e di fiori.</p>
            <p>Tutto era gaio e sereno intorno alla casetta; i grandi e i</p>
            <p>piccoli vi accoglievano una eguale somma di felicità; l'uomo in</p>
            <p>buona armonia colla natura vi si era fatto un amico di ogni</p>
            <p>essere e di ogni cosa.</p>
            <p>Editta si nascose dietro gli oleandri, tremante d'emozione, ma</p>
            <p>ferma nei suoi propositi e come una ispirata martire raggiante</p>
            <p>dell'umiliazione che stava per subire.</p>
            <p>Era uno slancio troppo poetico e troppo poco ragionato quello</p>
            <p>che spingeva Editta, ma a chi perdoneremo la poesia e lo</p>
            <p>sragionamento se non vogliamo perdonarli al divo Amore?</p>
            <p>Dall'interno della casa si udivano i mille piccoli rumori che</p>
            <p>annunciano il principio della giornata. Usci aperti, imposte</p>
            <p>sbattute, mobili rimossi, legna spezzata, e più alto e più</p>
            <p>forte l'allegro chiocciare delle galline che copriva i lunghi</p>
            <p>sbadigli del bracco legato ancora alla sua catena.</p>
            <p>Una finestra si schiuse e dietro la modesta tenda apparve per un</p>
            <p>istante la figura del proprietario. Editta lo vide e fu sul</p>
            <p>punto di fuggire. La sua posizione le sembrò, oltre che</p>
            <p>arrischiata ridicola. Uscì dagli oleandri e mosse alcuni passi</p>
            <p>giù per la china, avrebbe voluto essere sotterra, poichè al di</p>
            <p>sopra non poteva più vivere, poichè non sapeva amare. Sentiva</p>
            <p>il cuore pesante pieno com'era di rimorsi e di volontà in lotta</p>
            <p>fra di loro. Si lasciò cadere sull'erba in ginocchio; allora</p>
            <p>giunse le mani, e appoggiandovi sopra la faccia pianse.</p>
            <p>Le foglie secche dei nocciòli, stridendo dietro a lei, le fecero</p>
            <p>sollevare gli occhi. Giovanni le stava vicino, pallido immobile.</p>
            <p>Le tracce di una notte insonne solcavano le sue guancie; i suoi</p>
            <p>sguardi mestissimi portavano l'impronta di un immenso dolore</p>
            <p>nobilmente sopportato.</p>
            <p>Si guardarono entrambi senza aprir bocca; lei vermiglia in mezzo</p>
            <p>alle lagrime, lui Bruno sotto la pelle bruna. Fu un momento</p>
            <p>solo, ma vi concentrarono l'eloquenza di due secoli.</p>
            <p>Chi parlò pel primo? Chi tese le braccia? Chi domandò? Chi</p>
            <p>rispose? Quale fu il più felice fra i due?</p>
            <p>Rotte parole e sospiri, strette di mano da non finire mai,</p>
            <p>riempivano la lacuna che il bacio ognora tremante sulle loro</p>
            <p>labbra e mai concesso lasciava nei loro desiderii. No, non mai</p>
            <p>concesso neppure in quegli istanti di dolcissimo delirio; mai</p>
            <p>chiesto quantunque la bocca amata sfiorasse quasi la sua, ed</p>
            <p>egli dovesse chiudere gli occhi per frenarsi.</p>
            <p>— Giovanni — disse la fanciulla con accento di nobile modestia</p>
            <p>— darle il mio amore era poco; le ho sacrificato il mio</p>
            <p>orgoglio, e per questo sacrificio spero di essere perdonata.</p>
            <p>Egli volle interromperla, ma internamente era contento della</p>
            <p>confessione; il suo maschio cuore gustava la voluttà di aver</p>
            <p>vinto un nemico degno di lui.</p>
            <p>— Ho compiuto questo pellegrinaggio d'amore — continuò Editta</p>
            <p>esaltandosi — per castigate il mio orgoglio con un atto che il</p>
            <p>mondo non approverebbe, che la società segnerebbe col marchio</p>
            <p>del suo disprezzo; ma ho fatto il mio dovere con me stessa; mi</p>
            <p>sono rialzata agli occhi di colui che amo, per meritare il suo</p>
            <p>perdono e la sua fiducia...</p>
            <p>— E la sua tenerezza per sempre, o Editta, mia amata e temuta</p>
            <p>Editta! — rispose Giovanni sorridendo, felice di una dolce e</p>
            <p>profonda ebbrezza.</p>
            <p>Colsero due oleandri e se li scambiarono.</p>
            <p>Una bellissima pesca pendeva da un alberello. Giovanni la staccò</p>
            <p>dividendola, ne porse mezza alla fanciulla.</p>
            <p>— «Tu mangerai il mio pane... — voleva fermarsi, ma la</p>
            <p>citazione così spezzata non gli piaceva, e continuò arrossendo</p>
            <p>impercettibilmente: — e poserai la tua testa sul mio petto».</p>
            <p>— Così sia, Giovanni — disse la fanciulla coll'accento grave</p>
            <p>di chi pronunzia un giuramento.</p>
            <p>Colle braccia intrecciate, guardandosi fino in fondo alle</p>
            <p>pupille, commossi, in estasi, discesero verso la Sonna e si</p>
            <p>fermarono per simultaneo impulso a quel posto dove si erano</p>
            <p>incontrati per la prima volta.</p>
            <p>— Bell'acqua della Sonna — esclamò Editta — tu sei stata il</p>
            <p>mio Giordano; nel tuo puro lavacro ho cancellata la colpa</p>
            <p>originale!</p>
            <p>— Commemoriamo una sì felice conversione — disse Giovanni in</p>
            <p>tono ilare, raccogliendo un po' d'acqua colla mano e</p>
            <p>spruzzandola sulla fronte della fanciulla: — Siate battezzata</p>
            <p>in nome vostro e mio e dell'amore che ne congiunge!</p>
            <p>Il sole aveva toccato la cima dei colli; tutta la valle</p>
            <p>splendeva. Era un incanto.</p>
            <p>— Ecco là una rondine che ci abbandonerà fra poco — disse</p>
            <p>Giovanni alzando gli occhi al cielo; — essa cercherà un'altra</p>
            <p>rondine, e anderanno insieme a fabbricare il loro nido lontano.</p>
            <p>Ho trovato anch'io la mia rondinella, e il nostro nido lo</p>
            <p>poseremo in questa valle. Che ne pensa Editta?</p>
            <p>Non dissero più altro; ma le loro mani non si disgiunsero finchè</p>
            <p>furono in vista delle prime case, e i loro cuori stretti il più</p>
            <p>possibilmente vicini non cessarono un solo istante dal</p>
            <p>ripetersi che si volevano bene.</p>
         </div>
         <div type="part" n="4">
            <head>Parte quarta</head>
            <p>
               <emph>CONFIDENZE</emph>
            </p>
            <quote>
               <p>«Seder vicini a qualche anima cara</p>
               <p>E serrarle la mano...»</p>
               <ref>G. Prati.</ref>
            </quote>
            <p>Amarilli partì sola.</p>
            <p>L'avvenire delle due donne oramai era mutato; il matrimonio di</p>
            <p>Editta assicurava alla buona zitellona un tetto amico per il</p>
            <p>resto dei suoi giorni, e sa Iddio se Amarilli lo accettava con</p>
            <p>riconoscenza, disponendosi già la sua parte di faccendiera e di</p>
            <p>aia dei bambini futuri. Ma intanto aveva voluto partire: suo</p>
            <p>fratello non le usciva di mente; pare proprio che qualche cosa</p>
            <p>di vero ci debba essere nei presentimenti, perchè il vecchio</p>
            <p>Spiccorlai tirava l'ultimo fiato quando Amarilli pose piede</p>
            <p>nella tana di porta Garibaldi.</p>
            <p>La bella Rosa lo assisteva amorosamente, aiutata da Renato; per</p>
            <p>le premure riunite di questi amabili personaggi il vecchio mago</p>
            <p>morì quasi da cristiano, su un letto decente, con a fianco una</p>
            <p>boccia d'acqua e un crocefisso sul petto.</p>
            <p>La molla che aveva fatta scattare la sensibilità riposta dei due</p>
            <p>compari – poichè il lettore sarà ben persuaso che non era</p>
            <p>naturale – l'aveva mossa lui, il furbone, colle sue dita da</p>
            <p>moribondo. Appena si fu accorto che tutte le forze mancavano</p>
            <p>alla sua carcassa arrugginita chiamò la moglie, e, mostrandole</p>
            <p>il famoso tavolino a scacchiera, le disse:</p>
            <p>— Se sei buona, qui c'è un piccolo tesoro, e m'intendo io!</p>
            <p>Donne, cavalli, orologi; quando sarò morto, vedrai.</p>
            <p>Tanto bastò. La prospettiva del tesoro attivò così bene i nervi</p>
            <p>simpatici della signora Rosa che non abbandonò più nè di giorno</p>
            <p>nè di notte il suo legittimo consorte e lo circondò delle cure</p>
            <p>più generose, somministrandogli brodo di gallina e barolo amaro</p>
            <p>insieme ai più lamentevoli sospiri che petto di fedele sposa</p>
            <p>abbia mai sprigionati da Artemisia in poi.</p>
            <p>Il vecchio lasciava fare. Si cullava nelle tenerezze, si voltava</p>
            <p>e si rivoltava nelle coperte fine; aveva dei capricci, delle</p>
            <p>voglie, lui che era sempre stato così sobrio! Chiedeva ora</p>
            <p>un'ala di tacchina giovane, ora una gelatina di lepre; e</p>
            <p>Renato correva e la signora Rosa pagava.</p>
            <p>Tutti i giorni per dire il vero, speravano che morisse, ma egli</p>
            <p>li fece aspettare un bel pezzo tenendoli galvanizzati colla</p>
            <p>presenza della scacchiera che la sua mano scarna accarezzava</p>
            <p>con furba compiacenza. Incominciavano ad essere un po' stanchi,</p>
            <p>quando il vecchio si decise a finire la commedia spegnendo i</p>
            <p>lampioni.</p>
            <p>— Moglie mia — disse — va a chiamare il notaio; voglio fare le</p>
            <p>cose in regola.</p>
            <p>Il notaio ero venuto, c'era stata la consegna del testamento; la</p>
            <p>signora Rosa, pensando che avrebbe potuto difficilmente</p>
            <p>nascondere la sua gioia, ebbe la prudenza di farsi venir male</p>
            <p>sul suo letto fra due guanciali di piume; Renato, cogli occhi</p>
            <p>chini, si accomiatava anticipatamente dai suoi stivali</p>
            <p>sdrusciti, ondeggiando col desiderio tra un paio di souwaroffa</p>
            <p>doppia suola inglese o un paio di scarpette francesi di pelle</p>
            <p>di cane. Stavano così le cose quando entrò Amarilli, e come se</p>
            <p>il vecchio Spiccorlai non aspettasse altro che lei per soffiare</p>
            <p>sul lucignolo, mandò un ultimo bagliore dalle sue pupille fulve</p>
            <p>e si addormentò per l'eternità.</p>
            <p>Ma il bello venne dopo, quando si lesse il testamento, scritto</p>
            <p>tutto di di suo pugno – che pugno! – dove era dichiarato che la</p>
            <p>somma di centomila lire chiuse nel tiretto della scacchiera la</p>
            <p>lasciava alla sorella Amarilli e alla nipote Editta.</p>
            <p>Alla moglie nulla.</p>
            <p>Si può scommettere che il maligno vecchio aveva finto di morire,</p>
            <p>ma che un occhio almeno se l'era tenuto aperto per godersi la</p>
            <p>scena; se ciò fu veramente, l'anima sua dovette provare un gran</p>
            <p>gusto prima di traghettare sul nero Acheronte, perchè alla</p>
            <p>brutta sorpresa del testamento Renato era fuggito come un gatto</p>
            <p>sul quale si versi dell'acqua, e la bella Rosa ebbe un travaso</p>
            <p>di bile così potente che in un paio di giorni andò a</p>
            <p>raggiungere l'amato consorte – esempio raro di fedeltà</p>
            <p>coniugale.</p>
            <p>Così finì la famiglia Spiccorlai.</p>
            <p>Amarilli, unica superstite che ne portasse ancora il nome, pose</p>
            <p>una croce pietosa su queste due tombe, e, raccolta la modesta</p>
            <p>eredità, per lei vistosa poichè le permetteva di bastare a sè</p>
            <p>stessa, ritornò alla dolce valle, lieta di recare una dote</p>
            <p>improvvisa alla nipote, e meravigliata che la sua vita</p>
            <p>trascorsa tanto miseramente le serbasse per la fine sì placidi</p>
            <p>giorni.</p>
            <p>La timonella di Bortolo ebbe anche questa volta l'incarico di</p>
            <p>andare a prenderla alla stazione, ed ella, discendendo davanti</p>
            <p>alla casa del signor Bruno, era tutta commossa. La buona</p>
            <p>Margii, nel riceverla festosamente, potè osservare che il</p>
            <p>vestito <foreign xml:lang="fr">
                  <emph>d'orleans</emph>
               </foreign> era vantaggiosamente sostituito da un</p>
            <p>
               <foreign xml:lang="fr">
                  <emph>tibet</emph>
               </foreign> nuovo tutta lana, e le parve perfino che la creatura,</p>
            <p>
               <emph>messa un po' all'onor del mondo</emph>, fosse ringiovanita di parecchi</p>
            <p>anni.</p>
            <p>Bruno, per solito non molto espansivo, le strinse la mano con</p>
            <p>energia:</p>
            <p>— Finalmente! Non avevo più nessuno per discorrere di <emph>lei</emph>; sa</p>
            <p>che sono già due mesi che, è morta?...</p>
            <p>Amarilli non disse nulla, ma tirò fuori da una cassetta una</p>
            <p>bella corona di semprevivi ornata di nastri bruni, e gli fece</p>
            <p>leggere su quei nastri: <emph>A Rachele</emph>.</p>
            <p>Il povero padre restò colpito; non dubitò più che Amarilli fosse</p>
            <p>un'anima d'angelo in un corpo di donna.</p>
            <p>Oh le belle sere d'inverno!</p>
            <p>La fiamma del caminetto luccicava, danzava, pareva che ridesse e</p>
            <p>che cantasse lambendo gli alari affumicati e lanciandosi su in</p>
            <p>gaie faville verso la cappa nera. Aveva degli scoppiettii pieni</p>
            <p>di malizia benigna; aveva dei guizzi che somigliavano a baci e</p>
            <p>carezze. Più tardi le bragie si crogiuolavano, russando in</p>
            <p>mezzo alla cenere tiepida e le monachine correvano sui tizzoni</p>
            <p>semispenti, augurandosi reciprocamente la buona notte.</p>
            <p>Amarilli e il signor Bruno se lo godevano tutto il focolare,</p>
            <p>come due castellani antichi seduti ai due angoli, beatamente</p>
            <p>tranquilli.</p>
            <p>Un po' più lontano, in quella discreta penombra tanto cara agli</p>
            <p>amanti, Giovanni stringeva la mano di Editta parlando poco e</p>
            <p>guardandosi molto, come è costume dell'amore nelle sue prime</p>
            <p>fasi.</p>
            <p>Editta cercava di leggere dentro le pupille del suo fidanzato</p>
            <p>che un leggier velo adombrava qualche volta, come se un</p>
            <p>pensiero nascosto vi si agitasse. Lo interrogava, ed egli</p>
            <p>sorrideva; si sforzavano ambedue di parere calmi, ma in fondo</p>
            <p>non lo erano; la passione li aveva ravvicinati, ma la</p>
            <p>confidenza non li univa ancora.</p>
            <p>— Le piacciono i versi? — domandò una sera Giovanni</p>
            <p>improvvisamente.</p>
            <p>Davanti alle persone si davano sempre del lei – forse, a</p>
            <p>quattr'occhi...</p>
            <p>Editta sobbalzò. Domandare se le piacevano i versi! E chi glielo</p>
            <p>domandava poi! Dal giorno che aveva promesso di amare Giovanni</p>
            <p>si era fatta uno scrupolo di delicatezza a non entrare mai in</p>
            <p>questo argomento; sapeva che non era gradito al giovane</p>
            <p>agricoltore, temeva sopratutto di umiliarlo o di coglierlo in</p>
            <p>fallo.</p>
            <p>Se le piacevano i versi! E che cosa le era mai piaciuto al mondo</p>
            <p>più di questi terribili seduttori?</p>
            <p>L'amore di suo padre e di sua madre non era sempre andato</p>
            <p>congiunto alla poesia? Avrebbe ella mai creduto di potervi</p>
            <p>rinunciare? Eppure vi aveva quasi rinunciato, e non c'era</p>
            <p>carità a inasprire così il suo sacrificio. Ella rispose con un</p>
            <p>po' d'amarezza:</p>
            <p>— Credo.</p>
            <p>Giovanni si trastullava coi bottoni di rame che ornavano la sua</p>
            <p>giubba di velluto: uno essendogli restato in mano, lo ripose</p>
            <p>economicamente nel taschino.</p>
            <p>— Io ne ho un volume...</p>
            <p>— Di chi sono?</p>
            <p>— Di un certo Leonardo Guerra.</p>
            <p>— Ah!.. aspetti, questo nome non mi è nuovo. Il volume è</p>
            <p>recente?</p>
            <p>— Cinque o sei anni.</p>
            <p>— Appunto ne ho letto le critiche sulla <emph>Rivista Europea</emph>,</p>
            <p>sull'<emph>Eco del Continente</emph> e non so in qual altro giornale. Mi</p>
            <p>hanno interessata moltissimo, anzi volevo leggere il libro, ma</p>
            <p>subito non l'ho trovato, e dopo, non udendo più parlare del</p>
            <p>nuovo poeta, lo dimenticai. Me lo porti, me lo porti.</p>
            <p>Giovanni assentì col capo.</p>
            <p>La mattina dopo Bortolo che passava colla sua timonella la fermò</p>
            <p>davanti la casa di Bruno e consegnò a Margii il libro da darsi</p>
            <p>alla signorina per parte del signor Giovanni.</p>
            <p>Era un volumetto di duecento pagine in copertina color aria, un</p>
            <p>po' sbiadita un po' polverosa; Editta lo prese con impazienza e</p>
            <p>trovò che non era nemmen tagliato.</p>
            <p>Certo il signor Giovanni lo aveva scoperto, con molta sua</p>
            <p>sorpresa, dietro qualche sacco di grano, nascosto sotto i</p>
            <p>cartocci delle sementi, e vedendo che era scritto colle <emph>linee</emph>
            </p>
            <p>
               <emph>corte</emph>, aveva pensato fosse roba per lei; quanto a lui non ne</p>
            <p>aveva letto una sola parola; era chiaro.</p>
            <p>Ma, o</p>
            <l>Amor, come tramuti nostra natura!</l>
            <p>Editta non fece rimprovero di ciò al diletto del suo cuore, o</p>
            <p>per lo meno si affaticò a trovare tante buone ragioni per</p>
            <p>assolvere Giovanni che lo rifece bianco come un panno di</p>
            <p>bucato.</p>
            <p>Perchè doveva leggere versi? Forse che ciò è indispensabile per</p>
            <p>essere un brav'uomo ed anche per essere un uomo d'ingegno?</p>
            <p>Franklin si occupava di poesia? e Buffon e Volta e Wellington e</p>
            <p>Napoleone? Evidentemente Giovanni aveva un genere di talento</p>
            <p>positivo, matematico, che lo portava all'applicazione reale del</p>
            <p>bello e del buono. Editta aperse il libro, persuadendo a sè</p>
            <p>stessa che Giovanni poteva ben essere il Beniamino Franklin</p>
            <p>della valle.</p>
            <p>Una pagina per caso era tagliata. La fanciulla vi lesse dei</p>
            <p>versi assai belli rivolti ad un ideale di donna che il poeta</p>
            <p>confessava di non aver ancora trovata. Erano i soli versi</p>
            <p>amorosi di tutto il volume; gli altri parlavano d'arte, di</p>
            <p>patria, di questioni sociali, spesso si sprigionavano in</p>
            <p>liriche robuste alla divina natura, la gran madre universale.</p>
            <p>Le piacquero tutti, ma tornava con singolare compiacenza a</p>
            <p>rileggere più spesso i primi, e sentiva quasi inconsciamente</p>
            <p>una specie d'invidia per quell'ideale ispiratore, sembrandole</p>
            <p>che se vi fosse al mondo una donna capace di farsi amare dal</p>
            <p>poeta, doveva essere una donna sovranamente felice.</p>
            <p>Con tutto l'amore vero e sincerissimo ch'ella portava a</p>
            <p>Giovanni, non potè difendersi da un vago senso di malessere</p>
            <p>quando il giovine entrò la sera spegnendo la sua pipa di</p>
            <p>radica, alla cui cannuccia era attaccato un cordoncino verde.</p>
            <p>Gli strinse la mano con distrazione, sempre pensando a quei</p>
            <p>versi, ripetendo fra sè: Peccato ch'ei non li possa</p>
            <p>comprendere!</p>
            <p>Giovanni raccontò che una malattia nuova minacciava i vigneti</p>
            <p>del prossimo anno, ch'egli stava facendo degli esperimenti in</p>
            <p>proposito, e che tale operazione d'amore e di puntiglio lo</p>
            <p>occupava assai.</p>
            <p>Editta non fiatò.</p>
            <p>Amarilli chiese al suo futuro nipote in che cosa consisteva quel</p>
            <p>metodo famoso per l'allevamento del pollame, poichè ella sapeva</p>
            <p>benissimo – Margii glielo aveva detto – che la sua corte</p>
            <p>rustica era rinomata nei dintorni.</p>
            <p>— È una cosa semplicissima; non si tratta che di una estrema</p>
            <p>pulizia. Noi siamo avvezzi a vedere nel pollaio un angolo buio</p>
            <p>e fetente, dove gli animali che devono passarvi la notte</p>
            <p>rinchiusi e accovacciati gli uni sugli altri vi ammonticchiano</p>
            <p>il sudiciume, ammorbando l'aria e dando origine alla maggior</p>
            <p>parte delle malattie che li decimano. Il mio pollaio, è vasto,</p>
            <p>chiaro, arieggiato e pulito come questa camera; una serva</p>
            <p>olandese non sdegnerebbe stabilirvi la sua cucina, e per questo</p>
            <p>le mie galline sono sane e prosperose. Un tale sistema,</p>
            <p>generalizzato e applicato su larga scala, darebbe frutti di</p>
            <p>economia e di miglioramento non dubbi. Io non mi stanco dal</p>
            <p>predicarlo. Vedremo.</p>
            <p>Continuando a parlare, Giovanni teneva d'occhio Editta e seguiva</p>
            <p>la tinta mesta che andava vieppiù accentuandole la fisionomia. A</p>
            <p>poco a poco si fece anch'egli malinconico e distratto; Amarilli</p>
            <p>sosteneva a stento i lembi della conversazione, che per tal</p>
            <p>modo finì più presto del solito.</p>
            <p>Sul punto di separarsi Giovanni fece per dire qualche cosa a</p>
            <p>Editta, ma non so quale idea lo trattenne; ella abbassò gli</p>
            <p>occhi e si salutarono un po' imbarazzati.</p>
            <p>Questi piccoli malumori fornirono a Editta il pretesto per uno</p>
            <p>di quegli sfoghi di lagrime dei quali le donne giovani provano</p>
            <p>tanto bisogno; proprio come le giornate di primavera quando</p>
            <p>sono sature di caldo e di sole anelano a un bagno rinfrescante.</p>
            <p>Le fanciulle, anche le sposine, non possono stare a lungo senza</p>
            <p>piangere; quattro lagrimucce sentimentali sono la loro rugiada,</p>
            <p>poveri fiori! Quando non hanno un motivo plausibile, lo cercano,</p>
            <p>e finiscono sempre col trovarlo.</p>
            <p>Dunque Editta, pianse, un po' per le galline, un po' per la</p>
            <p>malattia delle viti, un po' per i versi – molto perchè voleva</p>
            <p>piangere. Sollevata così e sentendosi più leggera, fece</p>
            <p>proponimento di essere gentilissima col suo promesso sposo e</p>
            <p>non fu un proponimento da marinaro, perchè Giovanni quella sera</p>
            <p>partì raggiante.</p>
            <p>Editta gli aveva detto che lo amava tanto tanto, gli aveva</p>
            <p>recitati a memoria i versi di Leonardo Guerra all'ideale con</p>
            <p>una grazia, con un sentimento di cui il povero giovane parve</p>
            <p>oltremodo commosso. L'ascoltava in estasi, ed ella, che se ne</p>
            <p>accorgeva, sentiva rinascere e divampare tutti i suoi istinti</p>
            <p>di Saffo.</p>
            <p>Fu una sera memorabile. Anche il taciturno Bruno se ne accorse,</p>
            <p>lo disse piano ad Amarilli, abbassandosi verso di lei per</p>
            <p>attizzare il fuoco; la zitellona arrossì rispondendo:</p>
            <p>— Sono giovani!...</p>
            <p>E mille pensieri color di rosa soffocati da tanto tempo in fondo</p>
            <p>al cuore le tornarono per un istante a folleggiare davanti, sì</p>
            <p>che la calza cadde dalle sue mani oziose e Bruno la raccolse.</p>
            <p>Ma la voglia di lavorare le era scappata; il fuoco le scottava</p>
            <p>le guancie, una inquietudine singolare le faceva battere i</p>
            <p>piedi sulla lastra d'ottone del caminetto. – Si alzò, e andò</p>
            <p>fuori un poco a trovare Margii.</p>
            <p>Bruno rimasto solo davanti la poltrona vuota di Amarilli, udendo</p>
            <p>dietro le spalle il sommesso cicalìo dei due amanti, pensò che</p>
            <p>quando sarebbero maritati la casa diventerebbe un deserto;</p>
            <p>rivide la sua povera figlia agonizzante sul letto e gli prese</p>
            <p>una tale malinconia che avrebbe pianto volentieri. Levò un</p>
            <p>ferro dalla calza di Amarilli e si pose a fare tanti piccoli</p>
            <p>buchi nella cenere quanti erano i giorni trascorsi dalla morte</p>
            <p>di Rachele.</p>
            <p>— Perchè — domandava intanto Giovanni, tenendo stretta fra le</p>
            <p>sue la manina di Editta — perchè non mi ha detto prima che</p>
            <p>questi versi le piacevano?</p>
            <p>— Perchè... credevo di farle dispiacere.</p>
            <p>— In che modo?</p>
            <p>— So che non ama la poesia!</p>
            <p>Giovanni si morse le labbra.</p>
            <p>— Non è vero; la apprezzo per quello che vale, ma vale meno</p>
            <p>della prosa... di quella che chiamano prosa — soggiunse</p>
            <p>ridendo. La poesia è l'amante dei quindici anni; la prosa è la</p>
            <p>compagna della vita; vorrà ella darmi torto se le serbo la</p>
            <p>parte migliore di me?.. E poi, in fondo, non è forse che una</p>
            <p>questione di parole; io spero dimostrarle a poco a poco che</p>
            <p>sono poeticissimo.</p>
            <p>— Ooh! — fece Editta con una smorfiettina incredula.</p>
            <p>— No, nevvero? Perchè porto la casacca alla montanara e fumo</p>
            <p>nella pipa? Perchè allevo galline e colombi? Perchè vivo in</p>
            <p>mezzo ai contadini? Perchè lavoro terra? Ma mi dica un po' cosa</p>
            <p>farebbero di bello i poeti senza questa terra bagnata dal nostro</p>
            <p>sudore, senza gli alberi che noi abbiamo piantati, senza i</p>
            <p>ruscelli che fanno girare i nostri mulini? Noi agricoltori</p>
            <p>viviamo nel seno fecondo della poesia, noi la sentiamo fremere</p>
            <p>e palpitare; è a noi che essa prodiga le sue tenerezze più</p>
            <p>segrete, i suoi slanci più appassionati. I poeti vengono a</p>
            <p>guardarci con una penna in mano, sospirano, sbadigliano e</p>
            <p>coprono di parole un foglio di carta.</p>
            <p>— Ma sono parole che scuotono, che commovono, che</p>
            <p>elettrizzano! — esclamò Editta.</p>
            <p>Giovanni sorrise ancora, di un sorriso calmo e sereno; cinse</p>
            <p>dolcemente col suo braccio la vita della fanciulla, e tenendola</p>
            <p>così stretta vicino a sè, continuò:</p>
            <p>— Quando saremo raccolti nel nostro nido, svegliandoci al</p>
            <p>mattino sotto il padiglione del cielo, io ti mostrerò, in ogni</p>
            <p>fiore e in ogni filo d'erba, la storia del nostro amore; quando</p>
            <p>seduti all'ombra della mia vigna coglierò per te i frutti che la</p>
            <p>mia mano ha fatto nascere; quando nella foglia che spunta, nella</p>
            <p>gemma che sboccia, nel calice che si apre, noi leggeremo la</p>
            <p>sublime poesia della creazione, e tutto intorno a noi, dal</p>
            <p>verme all'uccello, dall'onda al raggio del sole, dai monti,</p>
            <p>dalla valle, dall'azzurro infinito sgorgherà vivo e sonante</p>
            <p>l'inno di Dio all'uomo, o Editta, credi che il tuo cuore non</p>
            <p>sarà elettrizzato e commosso? Nei libri è l'uomo che parla alla</p>
            <p>natura; nei campi è la natura che parla a noi. Sentirai, cara</p>
            <p>fanciulla, che poesia più grandiosa e più vera!</p>
            <p>— Qual uomo sei tu, Giovanni! — interruppe Editta intenerita,</p>
            <p>lasciando cadere la sua bella fronte sulla spalla del giovane.</p>
            <p>— Come l'angelo dell'Eden tieni in mano una spada</p>
            <p>fiammeggiante, con essa distruggi ogni mia falsa idea, ogni</p>
            <p>ingiusta prevenzione. Parla ancora; è poesia questa che ti</p>
            <p>detta il cuore; io la sento echeggiare dentro di me armoniosa</p>
            <p>come i più bei versi. Parla, amico mio!</p>
            <p>Le ore non contavano più per loro, si capisce. Ma Amarilli</p>
            <p>ritornò annunciando prossima la mezzanotte.</p>
            <p>Al 20 febbraio ricorreva l'anniversario di Editta; ella compiva</p>
            <p>diciotto anni.</p>
            <p>Ci fu festa quel giorno in casa del signor Bruno; Margii per la</p>
            <p>prima aveva lavorato segretamente nell'angolo più nascosto nei</p>
            <p>suoi fornelli, e soltanto Amarilli avrebbe potuto dire – perchè</p>
            <p>Amarilli aveva l'odorato fino – che a certi effluvi sfuggiti</p>
            <p>dall'uscio chiuso si stava preparando una torta di pastafrolla</p>
            <p>col ripieno; ma nemmeno Amarilli sapeva, essendo questo un</p>
            <p>segreto assoluto tra Margii e la cuoca del prevosto, per quale</p>
            <p>processo ingegnoso doveva risaltare nel bel mezzo della torta</p>
            <p>un viva, dorato, del più leggiadro effetto.</p>
            <p>Il signor Bruno teneva in pronto per l'amica di sua figlia un</p>
            <p>dono degno di lui, ed anche Amarilli, diventata proprietaria,</p>
            <p>si era procurato questo piacere, così nuovo per lei, della</p>
            <p>generosità.</p>
            <p>La più schietta gioia brillava sul volto giovane di Editta; ella</p>
            <p>si sentiva felice fra tante persone che le volevano bene; ma era</p>
            <p>impaziente di vedere in qual modo Giovanni festeggierebbe il suo</p>
            <p>giorno.</p>
            <p>Le giunse finalmente un magnifico canestro di camelie, così</p>
            <p>superbe, così fresche che avrebbero formato l'ornamento del</p>
            <p>salotto di una regina. Un piego suggellato vi era nascosto;</p>
            <p>aprendolo con trepidazione la fanciulla vide uscirne dei versi.</p>
            <p>Versi di Giovanni? No; erano firmati Leonardo Guerra. Come mai</p>
            <p>Giovanni avrebbe fatto dei versi? Ma e allora perchè mandarli?</p>
            <p>Non sarebbe stata di miglior gusto una parola, una sola parola</p>
            <p>sua?... Editta ebbe occasione di mettere ancora alla prova il</p>
            <p>suo amore reprimendo un attuccio di dispetto, e disillusa, sì,</p>
            <p>ma rassegnata, lesse i versi. Sembravano un seguito a quei</p>
            <p>primi versi all'ideale che l'avevano tanto impressionata: in</p>
            <p>questi il poeta alzava un grido di giubilo – l'ideale era</p>
            <p>trovato, le anime gemelle si erano incontrate.</p>
            <p>— Felici loro! — esclamò Editta, vinta senza saperlo da un</p>
            <p>sentimento indefinibile di mestizia. — Devo rin-graziare</p>
            <p>Giovanni — pensò poi — egli ha creduto di farmi piacere: la</p>
            <p>circostanza si attagliava ai versi e i versi alla</p>
            <p>circostanza... Animo, animo, egli è un buon ragazzo, ed io sono</p>
            <p>una pazzerella senza cuore.</p>
            <p>Levò una camelia dal paniere e se la pose tra i capelli; mise i</p>
            <p>versi in tasca, cantò, girellò, per l'andito e per la corte</p>
            <p>finchè tutta sorpresa vide Giovanni ritto accanto al cancello</p>
            <p>del giardino.</p>
            <p>Quando era entrato? Nessuno lo sapeva, perchè non c'era nessuno</p>
            <p>a zonzo in quel giorno. Bruno era uscito a far compere, e</p>
            <p>Amarilli apparecchiava la tavola per lasciare tutto l'agio a</p>
            <p>Margii di custodire il suo segreto. La venuta del signor</p>
            <p>Giovanni in quell'ora insolita era una sorpresa di Bruno che lo</p>
            <p>aveva invitato a pranzo.</p>
            <p>I due giovani si salutarono un po' impacciati. Invece di farlo</p>
            <p>entrare in sala, Editta continuò a passeggiare verso il</p>
            <p>giardino, e Giovanni la seguì.</p>
            <p>Tutto era secco, nudo e deserto; solo gli <foreign xml:lang="lat">
                  <emph>eucalyptus</emph>
               </foreign>allargavano</p>
            <p>le loro braccia verdeggianti sui sentieri fatti bianchi dal</p>
            <p>gelo. Un bel sole tuttavia splendeva sui rami lucenti dai quali</p>
            <p>i passeri saltellando scotevano le goccioline di brina.</p>
            <p>— Che bei fiori! — disse Editta alludendo alle camelie</p>
            <p>ricevute, — essi crebbero certamente sotto l'occhio vigile di</p>
            <p>Giovanni e mi parvero doppiamente belli.</p>
            <p>— Ne ho piacere — rispose il giovane, e si fermò aspettando</p>
            <p>che la fanciulla soggiungesse qualcos'altro...</p>
            <p>Ma così subito ella non disse nulla; dopo qualche istante,</p>
            <p>ponendo a caso la mano in tasca:</p>
            <p>— Ah! — esclamò — dove li ha presi questi nuovi versi di</p>
            <p>Leonardo Guerra?</p>
            <p>Siccome Giovanni taceva, Editta alzò gli occhi e fu sorpresa dal</p>
            <p>mutamento di quel volto.</p>
            <p>— Mio Dio, Giovanni, ti senti male?</p>
            <p>— No, grazie.</p>
            <p>— La tua mano arde e sei pallido come un morto. Giovanni,</p>
            <p>parla.</p>
            <p>— Non hai dunque capito? — proruppe il giovane con impeto</p>
            <p>stringendo la fanciulla nelle sue braccia robuste — non hai</p>
            <p>capito che Leonardo Guerra ed io siamo una sola persona?</p>
            <p>Egli aveva fatto bene a prenderla nelle sue braccia; sarebbe</p>
            <p>caduta infallibilmente, perchè proprio non aveva capito, anzi</p>
            <p>credeva di sognare, e ci volle del bello e del buono a</p>
            <p>persuaderla della verità.</p>
            <p>La realizzazione di un ideale fortemente vagheggiato imprime</p>
            <p>alla nostra gioia un senso di sgomento; si direbbe che la</p>
            <p>felicità ci stupisce e ci opprime, miseri esuli condannati al</p>
            <p>pianto!</p>
            <p>Ora poi ella aveva soggezione. Si era tanto avvezzata a credersi</p>
            <p>spiritualmente superiore a lui, che l'improvvisa scoperta</p>
            <p>l'abbarbagliò come il balenare di una luce subitanea in un</p>
            <p>punto che si è sempre visto buio.</p>
            <p>Era fiera e intimorita, era lieta e tremante insieme e</p>
            <p>vergognosa di non aver saputo indovinare a certi rossori, a</p>
            <p>certi silenzi, a certi imbarazzi il segreto di Giovanni.</p>
            <p>— Amico mio — mormorava, abbandonandosi questa volta senza</p>
            <p>restrizioni al fascino che la trascinava — quanto ti amo!</p>
            <p>— Più di prima? — domandò Giovanni col suo sorriso.</p>
            <p>— Più no, forse; ma con maggior gioia.</p>
            <p>— Orgogliosa!</p>
            <p>— E perchè hai aspettato tanto a dirmelo?</p>
            <p>Avevano adottato definitivamente il <emph>tu</emph>.</p>
            <p>— Perchè volevo essere amato come Giovanni e non come</p>
            <p>Leonardo.</p>
            <p>— E se non riescivo ad amarti?</p>
            <p>— Lo hai visto; mi ritiravo in silenzio, nè tu avresti mai</p>
            <p>saputo il mio segreto.</p>
            <p>— Orgoglioso anche tu, lasciamelo dire.</p>
            <p>— Ebbene, sì; l'orgoglio, dopo tutto, è il più nobile fra i</p>
            <p>peccati.</p>
            <p>— E noi i più ostinati fra i peccatori</p>
            <p>Rifecero, tornando indietro, il viale degli <foreign xml:lang="lat">
                  <emph>eucalyptus</emph>
               </foreign> senza</p>
            <p>guardare più nè il gelo, nè i rami secchi, nè i passeri che pur</p>
            <p>li salutavano passando e sembravano gridare: Siate felici!</p>
            <p>Poichè «cosa bella e mortal passa e non dura», la torta di</p>
            <p>Margii, dopo di aver trionfato sulla tovaglia candidissima, in</p>
            <p>mezzo all'argenteria scintillante e ai calici ricolmi,</p>
            <p>coprendo, è giusto dirlo, di meritati allori la fronte</p>
            <p>venerabile della cuoca, sparve, non lasciando dietro a sè che</p>
            <p>una grata ricordanza sul palato dei convitati.</p>
            <p>Seguirono i brindisi, i lieti discorsi, il caffè fumante; tutto</p>
            <p>si seguì e tutto passò; fino a che Editta, andando a sedersi in</p>
            <p>un angolo remoto del sofà, chiamò Giovanni, che le si pose</p>
            <p>allato.</p>
            <p>— Finisci le confidenze, raccontami la tua vita di poeta —</p>
            <p>disse la fanciulla appoggiando la sua mano sulla mano del</p>
            <p>giovane.</p>
            <p>Egli la ritenne com'è naturale, e rispose:</p>
            <p>— Fu una povera vita, credilo.</p>
            <p>— Eppure la fama aveva gettato a piene mani lauri e corone</p>
            <p>sulla fronte del giovane poeta!</p>
            <p>— Che ti dirò, mia cara? Lauri e corone non mi facevano</p>
            <p>felice, troppi cardi e troppe erbacce vi spuntano nel mezzo; il</p>
            <p>rovescio della medaglia supera in laidezza le seduzioni del</p>
            <p>diritto. Anch'io avevo creduto di battere le vie del Parnaso</p>
            <p>cantando come Apollo con una chitarra al collo e tirandomi</p>
            <p>dietro tutte le fanciulle di Citera. Dai sentieri della Sonna</p>
            <p>hai mai visto lassù quel bianco paesetto che chiamano Celana? A</p>
            <p>Celana io feci i miei primi studii, e dalle finestre del</p>
            <p>collegio quante volte la mia giovane immaginazione lanciandosi</p>
            <p>correva per gli orizzonti infiniti con volo d'aquila!... Era il</p>
            <p>bel tempo in cui si navigava in piena Grecia, zavorrati di</p>
            <p>classicismo, con Omero per faro. Ah quanti, quanti sogni</p>
            <p>grandiosi dietro le siepi di biancospino, intanto che si</p>
            <p>pigliavano i cervi volanti! Eravamo tre amici inseparabili;</p>
            <p>tutto il mondo ci apparteneva, l'avvenire era nostro e</p>
            <p>fabbricavamo in esso dei castelli di fata. Uno è morto di tifo</p>
            <p>a diciannove anni, a Montesuello. L'altro è vice-cancelliere in</p>
            <p>una borgata di Sicilia; ha la moglie e cinque figliuoli; nelle</p>
            <p>ore libere insegna l'oboe ai giovani del paese, e allora</p>
            <p>guadagna il cacio da mettere insieme al suo pane... Ma parliamo</p>
            <p>di me. Io amavo la poesia con ardore, con passione, colla cieca</p>
            <p>fede dell'ignoranza. Per essa troncai a mezzo le speranze che</p>
            <p>mio padre aveva fondate sulla mia carriera, non volli saperne</p>
            <p>di essere nè avvocato nè dottore; volli essere poeta. Andai a</p>
            <p>Milano, il focolare letterario d'Italia, e mossi i primi passi</p>
            <p>nel labirinto; ma ad ogni passo era un disinganno. Non che il</p>
            <p>pubblico mi fischiasse — pochi giovani hanno la fortuna di</p>
            <p>trovare aperta come io trovai la strada della gloriuzza</p>
            <p>contemporanea — ero io che perdevo la fede nel pubblico; io che</p>
            <p>comprendevo come fosse ristretto quel mondo che m'era apparso sì</p>
            <p>sconfinato; io che non trovavo l'orizzonte abbastanza vasto,</p>
            <p>abbastanza puro, e mi sentivo fuggire l'ideale.... Quand'ebbi</p>
            <p>pubblicato il mio volume: È tutto qui? esclamai fermandomi a</p>
            <p>contemplarlo dietro i freddi cristalli della vetrina</p>
            <p>dell'editore. È tutto quì il mio lavoro?... le mie ansie, le</p>
            <p>mie veglie, i miei sudori, i miei strazi, i miei sogni, i miei</p>
            <p>dubbi, le mie lotte? No, neppure la millesima parte di quanto</p>
            <p>avevo sentito, di quanto avevo sofferto, di quanto avevo amato</p>
            <p>palpitava in quelle pagine: no, la mia anima non vi era stata</p>
            <p>trasfusa, e il pubblico che lo affermava era un imbecille. Io</p>
            <p>lo avrei stracciato quel libro, io lo odiavo. Come l'ebra</p>
            <p>baccante che prima ci seduce e poi ci nausea, la mia opera</p>
            <p>idolatrata, innanzi che si concedesse, mi ributtava vista là,</p>
            <p>su quelle tavole del commercio e della speculazione col prezzo</p>
            <p>scritto accanto al suo nome ed al mio. E poi quando vennero le</p>
            <p>critiche, quando il lavorìo nascosto e geloso del mio cervello</p>
            <p>fu dissecato come un cadavere d'ospedale a beneficio del</p>
            <p>pubblico dal primo praticante capitato; quando si vollero</p>
            <p>violare i segreti del mio ingegno frugando colle mani</p>
            <p>sanguinolenti dentro le mie viscere ancora calde e un uomo</p>
            <p>qualunque senza conoscermi, senza comprendermi, per ozio, per</p>
            <p>vaghezza, per lucro, per invidia, per calcolo, mai per amore!</p>
            <p>venne a stamparmi sulla fronte il suo verdetto impudente,</p>
            <p>un'onta inenarrabile mi scosse come di uomo che si trova</p>
            <p>venduto, morsi rabbiosamente piangendo, quella mano che aveva</p>
            <p>segnato la sua propria condanna. Non scrissi più nulla. La</p>
            <p>poesia non era morta in me, vi si era rinchiusa come la vestale</p>
            <p>antica a custodia del fuoco sacro. Si disse che la mia vena</p>
            <p>poetica era disseccata, che non avevo più fantasia, che la</p>
            <p>scioperataggine mi rovinava, che i facili trionfi m'avevano</p>
            <p>guasto il cervello e altre cose ancora; poi mi si dimenticò</p>
            <p>così bene che nessuno oggi si ricorda di Leonardo Guerra.</p>
            <p>— Dimmi il vero — interruppe Editta pensierosa — da allora</p>
            <p>fino a questo momento non ti colse mai un dubbio, uno</p>
            <p>sconforto, un rimpianto? Sotto le ceneri del suo unico volume</p>
            <p>Leonardo Guerra dorme così in pace che la sua ombra non ti</p>
            <p>turbi mai?</p>
            <p>— Mai! — rispose Giovanni con sicurezza.</p>
            <p>— Ti credo — disse Editta accostando la sua mano al cuore del</p>
            <p>giovane — la vestale ha custodito fedelmente il sacro fuoco; lo</p>
            <p>si sente ardere qui.</p>
            <p>. . . . . . . . . . . . . . . . . . . . . . . . . . . . . . . .</p>
            <p>. . . . . . . . . . . . .</p>
            <p>Il dialogo continuò a bassa voce confondendosi in un mormorìo</p>
            <p>indistinto e senza nome.</p>
            <p>Il gran giorno era vicino.</p>
            <p>Il poeta campagnuolo preparava in segreto il suo nido per</p>
            <p>renderlo degno della bella paradisea che doveva abitarlo.</p>
            <p>Con miracoli di buon gusto e di previdenza supplì alle spese che</p>
            <p>la sua modesta condizione non gli permetteva di fare, e la</p>
            <p>primavera nascente prodigandogli i fiori e i profumi lo aiutò</p>
            <p>in modo mirabile.</p>
            <p>Quella poesia mobile, viva, che si irradia dei cento colori</p>
            <p>della natura, che cangia nome, forma, espressione secondo che</p>
            <p>esala dal grembo di una rosa o che mormora col vento o che</p>
            <p>splende, brilla, vola, canta, geme, riposa col cielo, col sole,</p>
            <p>colla farfalla, coll'usignolo, colla tortora, coi silenzi</p>
            <p>misteriosi e solenni del bosco, colla placida maestà dei prati;</p>
            <p>quella poesia reale, immutabile e pur sempre varia e nuova di</p>
            <p>cui Giovanni si circondava doveva giungere alla fine a</p>
            <p>commuovere Editta, a penetrarla. Egli ne era persuaso. Altri</p>
            <p>cuori più impetuosi del suo sono andati inutilmente a cercare</p>
            <p>la felicità fuori della semplice natura e dovettero tornare</p>
            <p>scoraggiati e stanchi.</p>
            <p>Il mese di maggio, così ridente sulle rive della Sonna,</p>
            <p>apparecchiava le sue tinte soavi e delicate; la valle si</p>
            <p>metteva in festa. Per molto tempo il torrente era rimasto</p>
            <p>asciutto, ma da quindici giorni le sue acque erompevano</p>
            <p>giulive, spruzzando i ciclamini che sorgevano rigogliosi in</p>
            <p>mezzo all'erba. Ogni albero ringiovaniva, ogni stelo si</p>
            <p>raddrizzava, in ogni seme e in ogni bozzolo fremeva la vita.</p>
            <p>E sorse trepidamente aspettata, quell'alba.</p>
            <p>Fin dal primo apparire del sole tutta la casa fu in piedi;</p>
            <p>Giovanni arrivò tre ore innanzi l'ora stabilita; prese da parte</p>
            <p>Amarilli e le domandò se voleva andare a dare un'occhiata al suo</p>
            <p>nido.</p>
            <p>Amarilli non si fece ripetere l'invito; le piacque quell'atto di</p>
            <p>deferenza al suo gusto. Bruno che era presente, volle</p>
            <p>accompagnarla. Il povero uomo, ad onta dei tristi pensieri che</p>
            <p>gli suscitavano quelle nozze, faceva di tutto per sembrare</p>
            <p>allegro e per prendere una parte almeno serena alla gioia degli</p>
            <p>altri.</p>
            <p>Da molto tempo non era sceso alla Sonna; alla casa di Giovanni</p>
            <p>poi non vi era mai stato, così la passeggiata aveva per lui</p>
            <p>un'aria di novità che la freschezza del paesaggio rendeva</p>
            <p>quasi gioconda.</p>
            <p>Muti tutti e due, raccolti nei loro pensieri, giunsero alla</p>
            <p>casetta dove Checco vagolava come un'anima in pena rassettando</p>
            <p>ancora e ripulendo in tutti gli angoli.</p>
            <p>Nel guardarsi attorno col suo occhio esperimentato di donna e di</p>
            <p>massaia, Amarilli dovette convenire che Giovanni aveva fatte le</p>
            <p>cose egregiamente. La camera nuziale, il salottino, la sala</p>
            <p>grande, i corridoi, il cortile, il piccolo giardino, tutto era</p>
            <p>nuovo e fragrante, tutto era gentile.</p>
            <p>— Editta starà bene qui — disse Bruno.</p>
            <p>— Sì, starà proprio bene. Quella sua cameretta rosa-pallido è</p>
            <p>un vero amore; Giovanni sapeva che il rosa-pallido è il colore</p>
            <p>favorito di Editta. Che cosa non sanno gli amanti?</p>
            <p>— E quell'altra camera bianca e romita come la cella di una</p>
            <p>monachina, di chi sarà mai?...</p>
            <p>— Ma... sarà la mia — disse Amarilli con un lieve rossore.</p>
            <p>— La sua, — replicò Bruno arrestandosi di botto come se avesse</p>
            <p>udito una notizia straordinaria.</p>
            <p>Amarilli passò avanti rapidamente aprendo altri usci, ma non</p>
            <p>vedendosi seguita ritornò sui propri passi e trovò Bruno</p>
            <p>immobile dove l'aveva lasciato.</p>
            <p>— La sua, — tornò a dire.</p>
            <p>Amarilli, imbarazzata, lo prese per un braccio e tirandolo</p>
            <p>dolcemente verso la finestra:</p>
            <p>— Guardi che bell'orizzonte. Si vede la Sonna in fondo e lassù</p>
            <p>in cima il campanile di Celana.</p>
            <p>Bruno gettò un solo sguardo fuori; si voltò subito e stando col</p>
            <p>dorso appoggiato al davanzale fece cogli occhi il giro della</p>
            <p>camera.</p>
            <p>— Lei dunque verrà qui... Ha deciso?...</p>
            <p>— Che domanda, signor Bruno! Sa bene che accompagno mia</p>
            <p>nipote.</p>
            <p>Bruno non rispose. Si staccò dalla finestra e seguì lentamente</p>
            <p>Amarilli.</p>
            <p>Visitarono i rustici, i famosi pollai, le gabbie, gli alveari.</p>
            <p>Checco accompagnandoli parlava sempre – e parlava solo.</p>
            <p>Quando non restò più nulla da vedere, Amarilli consultando il</p>
            <p>suo piccolo orologio d'argento disse che bisognava andare a</p>
            <p>prendere la sposa; mancava un'ora alle nozze; il tempo esatto</p>
            <p>per fare la strada ed acconciarle sulla testa il velo bianco.</p>
            <p>— Andiamo — mormorò — nè Editta nè Giovanni avranno trovata</p>
            <p>lunga la nostra assenza.</p>
            <p>Un profondissimo sospiro uscì dal petto del signor Bruno.</p>
            <p>Amarilli lo guardò inquieta; varcando la soglia fece qualche</p>
            <p>raccomandazione a Checco, poi mosse frettolosa giù dal</p>
            <p>sentiero.</p>
            <p>— Non corra tanto — le gridò Bruno.</p>
            <p>Amarilli rallentò il passo; spezzò un ramo di robinia e si pose</p>
            <p>a strapparne macchinalmente le foglie.</p>
            <p>— Vuole appoggiarsi? — le chiese Bruno raggiungendola e</p>
            <p>offrendole il braccio.</p>
            <p>— No, no, oh! no! — rispose in fretta Amarilli, presa ancora</p>
            <p>dalla voglia di scappare.</p>
            <p>— Senta — esclamò il signor Bruno — con accento che non era</p>
            <p>affatto il suo — io non posso rassegnarmi a perderla!</p>
            <p>assolutamente non posso.</p>
            <p>Amarilli non disse nulla per la semplice ragione che non trovò</p>
            <p>nemmeno un fil di voce.</p>
            <p>Bruno rimase un istante sconcertato, ma nel terrore di vedersi</p>
            <p>sfuggire Amarilli trovò il coraggio di continuare:</p>
            <p>— Dopo la morte di mia figlia lei è stata tutta per me; la sua</p>
            <p>bontà, il suo affetto hanno consolato il mio cuore affranto; la</p>
            <p>sua intelligenza è venuta in soccorso della mia solitudine; la</p>
            <p>sua inalterabile dolcezza ha sopportato i tristi giorni passati</p>
            <p>al mio fianco. Signora Amarilli, io non ho più al mondo nessun</p>
            <p>affetto e nessuna speranza fuorchè in lei. Non mi abbandoni;</p>
            <p>sia la compagna di questa mia povera vita.</p>
            <p>Parlando così Bruno aveva rubato ad Amarilli il ramo di robinia</p>
            <p>e lo spogliava delle ultime foglie; dopo che non gli rimase fra</p>
            <p>le dita che il fusto, si decise a stringere la mano della</p>
            <p>zitella che rispose tremante a quella stretta.</p>
            <p>Il sogno d'oro d'Amarilli si realizzava dunque completamente:</p>
            <p>una casa, dei fiori, dell'aria, del sole... e una mano nella</p>
            <p>sua mano.</p>
            <p>Per tutto quel giorno, tacitamente essi custodirono il loro</p>
            <p>segreto.</p>
            <p>All'altare intanto che Editta pronunciava l'eterno sì, un</p>
            <p>turbamento strano si dipinse sulla fronte di Amarilli e il</p>
            <p>signor Bruno tossì un paio di volte nascondendo gli occhi nel</p>
            <p>fazzoletto. Ma chi ci badò?</p>
            <p>Margii, l'accorta Margii, quella sì colse a volo alcune parole</p>
            <p>misteriose pronunciate dai due complici dietro il battente di</p>
            <p>un uscio, e un sorriso bizzarro misto di furberia e di</p>
            <p>contentezza, crebbe l'espressione giuliva del suo volto; ma</p>
            <p>tenne la scoperta per sè fregandosi nascostamente le mani e</p>
            <p>cercando nella sua memoria la ricetta per una nuova torta.</p>
            <p>Il resto della giornata si passò felicemente da tutti in casa</p>
            <p>del signor Bruno, che non ebbe più bisogno di sforzarsi per</p>
            <p>parere allegro.</p>
            <p>La sera poi quando un raggio di luna cadde dall'alto delle</p>
            <p>colline nella valle, il piccolo nido si aperse e si rinchiuse</p>
            <p>pudico all'ombra degli oleandri, e gli usignoli soli,</p>
            <p>origliando tra i ragni, poterono udirne i sommessi sospiri.</p>
            <trailer>FINE</trailer>
         </div>
      </body>
   </text>
</TEI>
