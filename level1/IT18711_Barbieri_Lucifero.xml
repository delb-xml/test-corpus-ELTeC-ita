<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="it"
     xml:id="IT18711">
   <teiHeader>
      <fileDesc>
         <titleStmt>
            <title> Lucifero : Fantasia romantica </title>
            <author ref="viaf:88997390 ">Barbieri, Ulisse (1842-1899)</author>
            <respStmt>
               <resp>Editor</resp>
               <name>Fabio Ciotti</name>
            </respStmt>
         </titleStmt>
         <extent>
            <measure unit="words">20253</measure>
         </extent>
         <publicationStmt>
            <publisher ref="https://distant-reading.net">COST Action "Distant Reading for
					European Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2005-05-11"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="firstEdition">
               <title>Lucifero : Fantasia romantica</title>
               <author>Barbieri, Ulisse</author>
               <date>1871</date>
               <pubPlace>Milano</pubPlace>
               <publisher>Emilio Croci Editore</publisher>
               <note>In appendice il racconto "ADELIA"</note>
            </bibl>
         </sourceDesc>
      </fileDesc>
      <encodingDesc n="eltec-1">
         <p/>
      </encodingDesc>
      <profileDesc>
         <langUsage>
            <language ident="it">Italiano</language>
         </langUsage>
         <textDesc>
            <e:authorGender key="M"/>
            <e:size key="short"/>
            <e:reprintCount key="unspecified"/>
            <e:timeSlot key="T2"/>
         </textDesc>
      </profileDesc>
      <revisionDesc>
         <change when="2022">FC: ELtec encoding revision</change>
         <change when="2005">Original encoding: Milena Corbellini</change>
      </revisionDesc>
   </teiHeader>
   <text xml:id="IT010">
      <body>
         <div xml:id="SEC1">
            <head> Luce e Tenebre </head>
            <div xml:id="IT01001">
               <head>UNO STRANO MAESTRO</head>
               <p>Erano scorsi trecento e più mila anni dacchè il mondo non era più. - Nel
						vortice dei secoli erano state travolte cose ed eventi, e l'uomo e le
						memorie delle infinite colpe e di qualcuna virtù, che nella tenebra dei
						tempi splendette come stella in notte procellosa.</p>
               <p>Colle tante ceneri sparse sulla terra riposavano le mie, e certo all'alito
						increscioso della vita non avrei creduto si ridestassero; ma vedi stranezza
						o potenza dei fati, come ciò più ti piacerà chiamare!... Io mi sentii vivo,
						quando meno me lo pensavo.... tanto che, trovatomi molto incomodo sotto ad
						un mondezzajo, dove stavo probabilmente per tramutarmi in chi sa qual sorta
						d'animale, o forse dato, era concime, a pastura di qualche angolo
						d'ortaglia, mi agitai da ispiritato cercando modo d'uscirne. Ma facil cosa
						non era, che sebbene mi sentissi vivo, mi sentiva vivo in modo da non esser
						come prima composto di stinchi ben architettati così da fare del corpo un
						discreto arnese. Ben mi sentivo in quella vece come una cosa indefinita....
						mi sentivo far parte della materia sotto cui mi giacevo.... mi parea che ad
						ogni movimento più mi vi addentrassi, nè potessi trarmi a parte, e che a
						forza di spingere, (come potessi spinger non so che) non avessi nè braccia,
						nè gambe, nè capo: tanta era la forza della volontà. Mi sentiva intanto
						vagare dentro a quella materia, e correr lunghi tratti di spazio, come chi
						nuoti sott'acqua.... ond'io forza aggiungeva a forza, nè mai a capo venèa di
						nulla, che sempre mi sentiva immedesimato colla materia, come fosservi in me
						tante molecole smembrate sparse per tutta la vastità del globo.... Mi parea
						d'aver percorse così centinaja e centinaja di miglia. Mi parea coll'esser
						mio d'aver abbracciato tutto quel tratto di spazio.... S'io dovessi così
						errare sotterra o giungere a un punto dove sbucar fuora, era quello che mi
						chiedevo impensierito da quello strano caso, che mi facea trovare così
						all'improvviso, vivo, sotterra e con tal smania d'uscirne, da farmi parere
						ogni attimo di tempo la continuazione d'un'agonia, a cui desse vita non so
						che stramba fantasticheria di speranza, che io ben non sapeva
						comprendere.</p>
               <p>Amico lettore!... sei tu disposto a tenermi dietro, per quanto ti sembri che
						la mia matta fantasia abbia voglia d'imbizzarrire?...</p>
               <p>La gran bella cosa, dissi un giorno fra un lieto crocchio d'amici, saria
						quella di morire ultimo e spettatore della distruzione dell'universo
						scorrerne poi la deserta scena!... interrogando come già Amleto la scienza
						della vita, la farsi-comico-tragedia mondiale!...</p>
               <p>nè ciò ti sorprenda lettor mio, perchè se mai ti capitò per mano qualche mia
						cianfrusaglia gettata là.... nel turbine dell'oceano letterario a farvi la
						sua comparsa d'un giorno, vi avrai traveduta questa matta idea, che anzi ti
						vo' dire aver terminata una mia poesia con questi versi alquanto strambi e
						non troppo belli da citare ad esempio.... cosa che non avrei fatta se non vi
						si annodasse il filo di questo mio racconto.</p>
               <l>E quando l'uman genere</l>
               <l>Sia sfracellato e sperso,</l>
               <l> In una tomba putrida</l>
               <l>Converto l'universo,</l>
               <l>Poi schiusa la voragine</l>
               <l>Che tutto inabissì</l>
               <l>Gigante fra quei lugubri</l>
               <l>E sconquassati avanzi</l>
               <l>Delle viltà, dei triboli</l>
               <l>Che sussistéro dianzi,</l>
               <l>Ultimo alla catastrofe</l>
               <l>Un brindisi alzerò!</l>
               <p>Dice un proverbio tradizionale dei villici - Se le orecchie dei santi
						rifuggono da certi voti e da certe parole, appunto per questo le raccoglie
						il Diavolo. - Cosa per cui essi aran dritto, nè si permettono voli di
						fantasia, che potessero farli inciampare nel temuto messere che fa far tanto
						d'occhi, quando dal buon lor pievano se lo sentono dipingere colle corna di
						fuoco, colle lunghe unghie ricurve, col petto irto di pelo, e colla terribil
						forca che brandisce a guisa di scettro. nè stramberie siffatte io le pensai
						nemmeno, seppur le dicessi tanto per far scappare qualche vecchia intenta
						alla sua rocca in casa di mio zio, che si fù più d'una volta, al vedermi, il
						segno della croce come se davvero io fossi il diavolo. Bisogna però dire che
						l'accennato messere mi desse retta e che sul suo libro scrivesse questo mio
						voto.... ed è ciò che vengo a narrarvi.</p>
               <div xml:id="IT01002" type="chapter" n="2">
                  <milestone unit="poem"/>
                  <head>CORO DI SPIRITI INFERNALI.</head>
                  <l>Satan, satan!!... da queste bolgie eterne</l>
                  <l>S'alzi di gioja un canto!...</l>
                  <l>Alfin ruine e pianto</l>
                  <l>è la terra, e i viventi, e le superne</l>
                  <l>Volte del Ciel nel vorticoso impeto</l>
                  <l>Oscillan negli spazj. La Divina</l>
                  <l>Fra tutto distrugge!...</l>
                  <l>Ne' gorghi suoi rimugge</l>
                  <l>L'onda dell'oceano; di lor luce</l>
                  <l>Son scemate le stelle: è cupa notte,</l>
                  <l>Notte profonda che nel nulla adduce</l>
                  <l>Tutte cose quaggiù!...</l>
                  <l>Satan! Satano!...</l>
                  <l>Nella lotta feral degli elementi</l>
                  <l>Cui sol distrugger dato</l>
                  <l>è dal cenno terribil dell'Eterno,</l>
                  <l>O tutti voi d'Averno</l>
                  <l>Spiriti abitatori, all'opra uscite!...</l>
                  <l>Distruggete, straziate!... è larga preda</l>
                  <l>Offerta a voi!... Non riboccar mai tanto</l>
                  <l>Le vostre bolgie popolose e tetre</l>
                  <l>Di turba sì infinita!...</l>
                  <l>Si svolgono le pietre</l>
                  <l>Delle vette eminenti, e sibilando</l>
                  <l>Fendono l'aer cieco!...</l>
                  <l>Nei torrenti</l>
                  <l>Precipitan le quercie, ed ululando</l>
                  <l>Fugge dal bosco la smarrita belva!...</l>
                  <l>Rugge il leon nella spelonca o muore</l>
                  <l>Sotto quella schiacciato; si rinselva</l>
                  <l>Invan la tigre e l'upupa il ferale</l>
                  <l>Lungo suo strido innalza, e nel fatale</l>
                  <l>Decomporsi di quanto ebbe pria vita,</l>
                  <l>D'un gemito infinito</l>
                  <l>Echeggian gli spazj!.... Al seno stretta</l>
                  <l>La pargoletta sua, fugge la madre</l>
                  <l>Dal tetto elle rovescia, e le si affonda</l>
                  <l>Sotto ai piedi il terren; sovra la bionda</l>
                  <l>Chioma depone un bacio,</l>
                  <l>E l'ultimo sospiro</l>
                  <l>Scioglie, maledicendo col deliro</l>
                  <l>Convulso della mente, a chi dal nulla</l>
                  <l>sol la trasse a soffrir, nè gli fu letto</l>
                  <l>Di morte pria, la culla!...</l>
                  <l>L'amplesso estremo scambiasi il fratello;</l>
                  <l>Il micidial coltello</l>
                  <l>Stringe il nemico a vibrar pronto, e muore</l>
                  <l>La minaccia sul labbro, che, dar morte</l>
                  <l>Inutil opra vede, ora che incede</l>
                  <l>Fantasima imponente,</l>
                  <l>Inalterabil, cupa, e nella forte,</l>
                  <l>Destra brandendo la fatal bandiera,</l>
                  <l>Sulle ruine stassi del Creato</l>
                  <l>A sieder pronta!... La tremenda sera</l>
                  <l>Senz'alba più, è venuta!...</l>
                  <l>E trepidante, muta</l>
                  <l>L'universa famiglia il capo inchina</l>
                  <l>Nell'impossibil lotta!... La divina</l>
                  <l>Tra tutto distrugge!...</l>
                  <l>Ne' gorghi suoi rimugge</l>
                  <l>L'onda dell'oceano!... di lor luce</l>
                  <l>Son scemate le stelle!... è cupa notte,</l>
                  <l>Notte profonda che nel nulla adduce</l>
                  <l>Tutte cose quaggiù.... Satan!... Satano!...</l>
                  <l>Dall'ime vostre viscere</l>
                  <l>Scatenatevi o venti!... Ripercuota</l>
                  <l>L'eco a noi, negli spazj ogni lamento</l>
                  <l>Della terra e del Cielo!... Sovra i monti</l>
                  <l>S'accavallino i monti!... I mondi infrangansi</l>
                  <l>Balestrati nell'alto!... e stole e scettri</l>
                  <l>E quanti emblemi fur, d'empie e di stolte</l>
                  <l>Ipocrisie sparisca!...</l>
                  <l>E tutto nella prisca</l>
                  <l>Tenebria del nulla, al nulla nato</l>
                  <l>Torni il Creato!...</l>
                  <p>Al frastuono infernale di questo orribile canto che empieva le vaste
							latitudini dello spazio, io sentì di rifarmi. Pareami che tutta intorno
							a me si stringesse la terrea materia dentro cui mi trovavo e che a poco
							a poco mi venissi ricomponendo.... e fattomi corpo d'incorporea cosa
							qual m'era, urtai coi piedi contro una specie di coperchio resistente
							che cedette: Sorgi!... gridò una voce che parevami venisse dalle
							profonde viscere della terra ed abbracciasse tutta l'immensità di quel
							caos tenebroso, dentro cui stava ogni cosa.... E fu tal voce onde tutto
							tremò a me d'intorno.</p>
                  <p>Io non so come, mi trovai ritto ed immobile sovra una immensa pianura che
							doveva essere la terra, dacchè sentì che su essa poggiavano i miei
							piedi; un'aria fredda fredda mi intirizzì le membra, una cupa oscurità
							mi avvolgeva. Cercai il Cielo, sul mio capo non si stendeva che un nero
							ammasso di tenebre. Tenebre a me d'intorno, tenebre e silenzio; un
							orrido silenzio glaciale, più orrido della tomba. Era solo sulla tomba
							del mondo, dacchè il mondo era tomba e tutto.</p>
                  <p>Dopo un istante l'armonia disordinata, selvaggia, di quel canto che prima
							aveva udito, riprese, e la sentiva scendermi al cuore col brivido della
							paura. Era un urrà satanico di mille voci inneggianti alla distruzione
							che imponente dominava intorno a me.</p>
                  <p>Un vivo lampo eruttato come dal cratere di cento vulcani che ne
							formassero uno solo, mi accerchiò colle mille sue lingue di fuoco, ed in
							mezzo a questa vampa che tosto disparve, mi si mostrò una figura d'uomo,
							gigante e fiero; aveva l'occhio fulmineo, la chioma nera e ricciuta,
							tarchiato e snello, era lui complesso di forme maschie e in un
							dilicate.... Avea sulla fronte l'impronta dell'arditezza; sulle labbra
							erravagli un sorriso di beffa.</p>
                  <p>Che fosse il diavolo in persona il personaggio che mi stava davanti? Fu
							questo il primo pensiero che mi colpì, appena la mia mente rinvenne da
							quell'atonia in cui suole cadere lo spirito quando subisce l'impressione
							d'un avvenimento qualunque che si stacchi dal corso regolare
							dell'esistenza.</p>
                  <p>Pensai allora che Milton e Byron, affù!... non ebber torto dipingendolo
							quale l'hanno evocato dalle sue bolgie, e ben diverso da quello che han
							per vezzo di dipingere gli associati alla santa congrega, quasi a
							scenario della ridicola commedia del Cattolicismo!...</p>
                  <p>Era Satana difatti!... e ti confesso lettore che mi sarei sentito
							trasportare verso lui da un senso di simpatia, so non m'avesse dato
							qualche pensiero quel suo sogghignar di sotto a quelle nere e folte
							palpebre animate da un moto oscillante, tal che il suo sguardo mi parve
							un lampo che uscisse dagl'imi recessi d'un abisso, onde ne avevo
							abbaglio e sgomento!...</p>
                  <p>Ei si trasse dal seno una carta e silenzioso me la porse. Immaginatevi
							cosa vi lessi, e come strabiliassi in leggere, più che non si sgomentò
							Machbet, quando sul suo trono vidde assidersi l'ombra di Banco, o come
							la regina Antonietta d'Austria, quando richiesto un cavaliere mentre
							attraversava Parigi in poco propizi momenti, cosa intendesse fare il
							popolo per la guarentigia de' suoi diritti, questi gli mostrò infitta ad
							un palo la testa di un ministro, talchè dicesi prendesse odio alla
							parola libertà, che gli fu insegnata in sì strano modo, e non ci volle
							credere, malafede che trapelata al popolo pare lo persuadesse che non
							essendo bastato mostrargliene una, fosse bene tagliargliela, onde
							convincerla pienamente!...</p>
                  <p>Erano nientemeno che miei versacci scritti in non so qual matto
							ghiribizzo e dicevano così.... </p>
                  <l>Al Diavol vorrei darmi e mi darei</l>
                  <l>Se quel ch'or m'è mistero ancor, potessi</l>
                  <l>Mercè dell'opra sua, che dicon s'abbia</l>
                  <l>Un talento precal; novello Fausto</l>
                  <l>Nei misteri del Cielo e nelle strane</l>
                  <l>Vicende della terra e degli uomini</l>
                  <l>Gettar lo sguardo e interrogar d'impunto</l>
                  <l>Quanti ha portenti il mondo.</l>
                  <l>E poi questi altri:</l>
                  <l>è in me morta ogni fede; tutto è caso,</l>
                  <l>Quanto qui s'avvicenda, ed ove e fosse</l>
                  <l>Da un supremo pensiero il mondo retto,</l>
                  <l>Il crederlo fia colpa, che sul labbro</l>
                  <l>A Lui che del mal vive, alta bestemmia</l>
                  <l>Sol ne verrebbe!...</l>
                  <p>Eccomi!... queste sole parole proferirono le sue labbra, che ripresero
							quel lor ghigno che tutto mi rimescolava il sangue nelle vene.</p>
                  <p>Io mi stetti confuso a riguardarlo, ed ei scorta quella mia trepidanza mi
							disse con far gajo; ti faccio io forse paura messer poeta?... Devo dirti
							che a quanti mi richieser dell'opera mia risposi sempre da compito
							gentiluomo, e a molti il puoi chiedere che più d'un discepolo m'ebbi, e
							a più d'uno dirozzai la cervice da matte fantasie che li facea tornar
							fanciulli e peggio che rimbambiti da aver paura degli orchi con cui la
							nutrice li addormentò nella culla!...</p>
                  <p>"Statemi un po' a sentire, maestro!... ribattei io, datemi un po di
							coraggio.... ben vedendo come all'incalzar suo dovessi opporre sagacia e
							fermezza. Dacchè siamo a questo incontro, sta bene quanto voi dite, e vi
							chiamo uomo d'affare compito, perchè vi munite di buoni materiali!...
							Ma.... stia pur ch'io abbia ciò scritto!... ed è stampato lo vedo.... ma
							è poi tutto Vangelo quello che si stampa, maestro mio!...</p>
                  <p>Io vi so citare di tante fanfaluche che dovreste avere un ben ampio
							registro da scrivervele, e non le capireste.</p>
                  <p>E poi!... vi state a credere sul serio che i versi d'un poeta, valgano
							come una scritta da mercante?... Siete uomo troppo esperto maestro,
							perchè possiate pensar ciò, e sapete bene che la mente detta come si
							sente di dettare, in un dato momento, e che un po' di fede l'ebbi
							anch'io, sebbene matte parole mi sien sfuggite qualche volta!..."</p>
                  <p>Dià in un riso Lucifero.... che m'arrestò sulle labbra la parola. - E
							che!... vorresti; mi disse egli, darmi a creder che tu fossi sì
							fanciullo?... se il facesti non fu certo per convinzione, o ti direi più
							che stolto!... ma per quel vezzo che avete voi altri poeti di
							affastellar tutto insieme per formare la tavolozza dei vostri colori,
							così che dite bianco al nero, e date per buono oggi quello che
							svillaneggiate domani!... E di che fede vai tu parlando che non sia
							parola vuota di senso, peggio che cicalar di vecchia scema per gli
							anni!... Volgiti intorno, interroga il passato.... il mondo in cui
							vivesti!... le creature che la popolarono, le vicende che lo
							agitarono!... Guarda scorrere rivi di sangue e da quelle onde vermiglie,
							gigante elevarsi il fantasima del dolore, dello spavento!... della
							desolazione!... là il moribondo agonizzante, là il martire spirante
							sull'aculeo, là la madre priva di pane pei suoi figli, là l'eroe
							languente sotto il peso della calunnia, e traditori e traditi, e glorie
							e infamie, alternarsi sulla scena del mondo!... Guarda popoli che
							passarono come ombre nello spazio abbracciato dai secoli, come il bue
							trascinato al macello a cui solo basterebbe conoscersi!... turbe di
							scettrati fantasmi gavazzare nel sangue, e strano impasto di sozzi vizi
							e sublimi virtù.... tutto questo osserva, e sovra questo oceano di cose,
							metti un'ombra immota, cupa, impassibile, che tutto vede, tutto ascolta,
							come nulla vedesse, nulla ascoltasse, che annienta e ricrea e alterna la
							morte a scherno della vita. Ecco Dio!... ascolta un sommesso piagnolio
							di gemiti che si perdono per lo spazio, ecco la preghiera!... L'urlo
							disperato della bestemmia, un po' più lontano oscilla, poi.... Cos'è che
							domina su tutto ciò?... Il nulla che è il tutto!... che a tutto
							risponde, perchè non ha risposta!... fantasma dell'infinito, immagine
							fatua dell'immensità nel cui grembo maturano cose ed eventi!... Giuochi
							d'ottica nella gran lanterna magica del Creato, sviluppo di forme
							animate dal tempo, follie e grandezze a seconda del modo con cui si
							vedono le cose; sinonimi e figure, ombre e luce, finchè cade la tela
							dell'ultimo atto, finchè il passato si sprofonda nell'avvenire, e
							l'avvenire si perde, ombra pur esso, nelle tenebre di quel vasto abisso
							che è il nulla di tutto ciò che fu!...</p>
                  <p>"Ella è una strana filosofia la vostra, maestro!... replicai io
							sbalordito da quella foga di dire, e come affascinato da quello slancio,
							da cui mi sentivo tutto rapire oltre i confini all'umana mente
							segnati!...</p>
                  <p>"E quale ne avete voi?... continuò egli con sdegnoso disprezzo, che
							audacemente il fù ridere a fior di labbro. "Larve bugiarde, bugiarde
							promesse, risentite sempre e che sempre mentiranno. A che andar in
							traccia del domani, quando è dell'oggi che si vive?... Delirò matti di
							cui vi formate una corona di spine!... Egli è allora che vi sognate
							d'esser grandi, quando siete da meno che fanciulli assisi su piedestalli
							di neve!... Cos'è il fanatismo che crea gli eroi?... un cieco delirio
							della mente, un'insana menzogna del pensiero, un barbaro egoismo che si
							fa un mantello di sangue per ravvolgervisi e dire al mondo sono
							grande!... è sovra un monte di cadaveri che l'eroe cinge la corona
							d'alloro ed è salutato dall'applauso delle turbe che saranno domani
							sgozzate e sul cui scempio altri applaudiranno sollevando lo sgozzatore,
							che subirà poi l'istessa sorte!... è l'altalena della vita!... togliete
							il prestigio dell'idea che è la bandiera innalzata grido di guerra tra
							genti e genti, l'eroe sarò un assassino, perchè avrò assassinato
							fratelli!... il conquistatore coperto di gloria, sarò un ladro perchè
							avrò steso l'artiglio rapinante su ciò che era diritto de' suoi
							fratelli, che chiamò nemici, onde aver titolo a spogliarli!... Metti una
							mano nelle tombe, risuscita le ceneri di quanti morirono e morirono
							colla coscienza di compiere dei doveri ed altro non hanno commesso che
							delitti!...</p>
                  <p>Il grido di Patria che seminè la terra di cadaveri, e impinguò la borsa
							dell'agricoltore, che fece buon concime ai suoi solchi colle putrefatte
							membra, che fu egli mai?... Una pazza fantasia di cervelli malati!...
							Dio non diede patria all'uomo!... Creò il mondo e l'uomo. L'uno poi
							l'altro!... Il mondo è dell'uomo!... L'uomo è del mondo!... L'egoismo ne
							trasse arma a popolare la terra delle sue cento maschere, la forza se ne
							ammanò per regnare, svellete le maschere, fissate in volto chi vi si
							asconde ed avrete vinto!... Dio volle esser solo e lo fu, ed è
							despota!... ma lo è compiendo anch'egli il delitto dell'egoista: Diede e
							tolse, perchè sentì il bisogno di abbattere per esser solo ed eterno sul
							suo trono di folgori!... Io sconobbi il potere che gravava sovra di me e
							volli essere ciò che egli era, e che imponea che io non fossi; lottai e
							caddi, e dell'eredità della mia maledizione fu fulminata la schiatta dei
							deboli!... è d'uopo essere tutto o nulla!... Meglio quello che ora sono
							di quello che ero pria!..."</p>
                  <p>Lucifero splendeva di tutta l'affascinante bellezza che mortale può
							ideare a render l'immagine, di quel suo atto di fiera e nobile
							indipendenza!... di quella sfida, gagliardamente da lui lanciata contro
							quel potere da cui se si sentiva dominato, non era vinto, se gli restava
							tanta forza da sconoscerlo!... Per poco io non stetti per cadergli ai
							piedi.... mi ritenni però e pur piccato a non darmi vinto, dopo aver
							malignato alquanto sul dir suo.... parvemi aver trovato di che dargli ad
							uncinare con zigogoli indiavolati e gli buttai là, come una sfida,
							queste parole....</p>
                  <p>"Maestro!... vi so dir che mai avria creduto foste sì dotto delle cose
							umane, e ben m'avveggo che v'hanno grossolanamente fatto l'abito
							laggiù.... ma se ben parmi v'ha qualche cosa di vago in mezzo a quel
							vostro matto devastator d'ogni cosa!... qualcosa a cui passaste sopra
							per tema forse d'inciamparvi..." Io sorrisi.... Ei mi rispose con un
							sogghigno.</p>
                  <p>"L'amore!... vorresti tu dire, Poeta mio!..."</p>
                  <p>Io non seppi come ribatter parola al vedermi così di botto sorpreso nel
							mio pensiero, a cui ei di rimbocco seguitò "E che avete voi fatto della
							donna?... Affù io credo che Iddio diseredandovi dell'Eden, a scanso di
							rimorsi, per aver giocato coll'umanità, come un fanciullo colla
							pupattola datagli in dono dalla befana, creò sulla terra la donna, che
							si assise regina tra le genti, quando erano men barbare e meno
							civili!... e dalle quali s'ebbe almeno il culto dell'adorazione!... e
							parea stendere sul creato una catena di fiori, di fratello in fratello,
							prodigando il vergine bacio che dalla culla alla culla doveva stringere
							il soave nodo della comune fratellanza!... Poi.... che se ne fece?... Il
							fratello invidiò a quel bacio, guardò a quell'esile fiore col sogghigno
							della cupidezza, e disse; lo voglio mio!... ed il comando imposto al
							cuore abbisognevole di libertà, fu il primo scoglio contro cui cadde
							sanguinante la spennacchiata ala dell'amore!... Di quella creatura che
							come un mito doveva essere una personificazione del bello, se n' fece
							una cosa, che si diede, si donè, si vendette, ed ebbe padroni che la
							possedettero, non cuori che la compresero!... Le braccia che potevano
							stringerla al serto per darla al confidente abbraccio del fratello, si
							armarono del ferro omicida per difendere una proprietà; il ferro invido
							d'uno sguardo amoroso troncò il palpito del cuore attratto dal fascino
							della bellezza; l'armonia si ruppe!... La donna si sentì amata, ma trovò
							l'amore un peso che non ora più il libero e vago sogno della sua
							mente!... strumento di diletto scese di gradino in gradino sino
							all'abiezione del mercato!... Cercò l'uomo, l'idolo!... e trovò un
							despota che annodandosi alla sua esistenza le ripetè ancora: sei mia!...
							Il folle egoismo dell'uomo evocò allora il fantasma della colpa, e dalla
							sconoscenza della coscienza di sì stessi, nacque il matrimonio, e si
							chiamò il Cielo a complice delle umane follie!...."</p>
                  <p>"Affù!... io mormorai, sgomentato da quella sprezzante ironia e da quel
							cinico celiar su tutto!... mentre in me sentiva il veleno delle sue
							parole far fosca la luce del mio pensiero; affù!... maestro, ben tristo
							dono ci fù Dio allora della vita, se a tanto male non seppe o non volle
							por argine."</p>
                  <p>"Meglio avesse lasciato dormire il creato nel sonno eterno dei
							secoli!...</p>
                  <p>"E qual miglior cosa ne sarìa sorta?...</p>
                  <p>"Chi lo sa?... forse un diverso soffio, diverse materie avrebbe
							animate!... Meglio forse, sarebbe stato ciò, al fare della vita un sogno
							che passa e più non te ne ricordi!...</p>
                  <p>"E che prometti tu... che a nulla credi?...</p>
                  <p>"L'oggi prometto!... il godimento!.... A che seguir le larve che si
							perdono nel bujo!... Vita, suona godere!... Pazzia almanaccar sogni da
							bimbi!... e brancolar nel vuoto!...</p>
                  <p>"Ma cesserò dunque l'esistenza colla morte?</p>
                  <p>"Si commuterà forse!... Ma che importa ch'ella si commuti, quando colla
							vita ogni ricordanza svanisca di ciò che fu?... Ma molte cose avrei a
							dirti che a te suonerebbero strane, e ti sarien pur sempre mistero...
							seguimi, Poeta, ascolta, guarda, e medita; mi dirai dopo se molte cose
							io t'abbia fatto vedere a cui forse non pensasti, o che confuse ti
							balenarono alla mente, e ch'io ti farò note perchè tu possa smentire a
							coloro che disser corna di me e de' fatti miei, e mi faccia fede che non
							tanto grullo mi sono quale vollero farmi parere laggiù!....</p>
                  <p>---</p>
               </div>
            </div>
         </div>
         <div xml:id="SEC2">
            <head> L'Ergastolo </head>
            <milestone unit="speaker"/>
            <p> IO. Abbiamo fatto molta strada, dove mi conducete, maestro?...</p>
            <milestone unit="speaker"/>
            <p> LUCIFERO. Seguimi e vedrai.</p>
            <milestone unit="speaker"/>
            <p> IO. Che posso io Vedere?... è tutta un'immensità di tenebre che mi circonda,
					dentro cui parmi che noi nuotiamo, come in uno stagno paludoso. - Maestro; il
					mondo mi diceste è scomparso, eppure vedo laggiù d'innanzi a noi un fosco
					ammasso di pietre; mi sembra un palazzo, ma parmi ben tetro per esser tale; un
					terribil fragore di catene mi percuote l'orecchio: dove siamo?...</p>
            <milestone unit="speaker"/>
            <p> LUCIFERO. Dimmi; non vedesti mai da ragazzo dentro a certe lanterne portate
					intorno da girovaghi incaponiti nel farla da dottori, riprodursi sulle preparate
					pareti, uomini e cose che ti passavan d'innanzi come per opera d'incanto?... fa
					conto che io ti rinnovi quello spettacolo; guarda ed osserva.</p>
            <milestone unit="speaker"/>
            <p> IO. Veggo volti sparuti e minacciosi, ma noi passiamo inosservati in mezzo ad
					essi, maestro; chi sono costoro?...</p>
            <milestone unit="speaker"/>
            <p> LUCIFERO. Esseri animati, uomini creati perchè avessero la loro parte dei
					diritti della vita.</p>
            <milestone unit="speaker"/>
            <p> IO. è l'ergastolo questo?...</p>
            <milestone unit="speaker"/>
            <p> LUCIFERO. Lo è!...</p>
            <milestone unit="speaker"/>
            <p> IO. E che altro avvi qui se non gente lorda di colpa?... le loro mani sono tinte
					di sangue, allontaniamoci tosto.</p>
            <milestone unit="speaker"/>
            <p>LUCIFERO. E chi tali li rese?... quale ei nacque, visse l'uomo!... e fu opera che
					violentò le leggi di natura il voler ch'ei fosse diverso da ciò che in sì
					sentivasi, per addattarsi alle forme delle sociali costituzioni. Messer poeta,
					avresti tu mandato al diavolo il sartore che t'avesse mal adattato un abito?...
					o ti terresti istecchite le membra per capirvi dentro?....</p>
            <milestone unit="speaker"/>
            <p>IO. è quesito questo un po' strambo, maestro, e ben non so quanto s'attagli alla
					bisogna!...</p>
            <milestone unit="speaker"/>
            <p> LUCIFERO. Tant'è che ci s'attaglia, che tu non sai trartene fuori che assai
					impacciato nella risposta!... Hai tu mai interrogato questo tetro edificio che
					si chiama la Galera?... Ben tristi invero ei ti parlerebbe, e compassionevoli
					storie, assai più di quelle che sentisti magnificar dalla storia piaggiatrice
					dei grandi delinquenti, che si chiamarono tanto più grandi in ragione dei
					maggiori delitti che posero per piedestallo della loro grandezza!... Guarda;
					vedi tu quella figura altera che squassa quasi con orgoglio la sua catena?...
					guarda l'occhio intelligente, la fronte aperta, le membra erculee, il petto
					ampio, che abbondevole di vita la respira colla vigorìa della sua costituzione;
					che ti sembra egli?...</p>
            <milestone unit="speaker"/>
            <p> IO. Nol saprei davvero; quella fisonomia ha una tale espressione di sprezzante
					fierezza, che mal s'addice parmi alla sua posizione.</p>
            <milestone unit="speaker"/>
            <p> LUCIFERO. E ben dicesti; ella è difatti la sprezzante fierezza di chi sia
					soggetto al peso di una posizione che non dovrebbe essere la sua.</p>
            <milestone unit="speaker"/>
            <p> IO. Pure tale è la sua sorte!...</p>
            <milestone unit="speaker"/>
            <p> LUCIFERO. Tale ti sembra; ma uno stato parziale è egli mai sicura caparra di ciò
					che esser dovrebbe?... La tirannide che spense migliaja di uomini ha ella mai
					spenta l'idea di cui l'uomo si è armato per insorgere contro di essa?...</p>
            <p>Il corpo può ben essere inceppato come Prometeo sulla rupe, scoglio fatale su cui
					l'ardimento del pensiero, Prometeo eterno, è condannato dalla umana perversità,
					ma l'anima anche coll'ultimo fremito dell'agonia vive la vita potente delle sue
					convinzioni!...</p>
            <p>Quale il vedi, quell'uomo, messer Poeta, sa d'essere superiore al suo stato, e lo
					disdegna, e guata orgoglioso dietro a lui come il gigante alla pietra nella
					quale inciampò per via, e per caso lo fù cadere.</p>
            <p>Guai a chi si faccia guida sino all'abisso in cui si vuol trascinare una vittima.
					è là che essa può concepire l'idea della sua forza, dacchè sia la disperazione
					quella che fa compiere i più alti atti, o colpevoli od eroici a seconda del
					principio da cui hanno origine. Quando mai i popoli più arditi sollevarono il
					grido della ribellione e vinsero?... Quando nelle loro carni più s'addentrò il
					morso del dispotismo, a dirgli: sei mia preda!... Allora s'accorsero che ciò era
					diffatti!... e guardatisi nella convulsione dell'ira, dissero: non sempre
					l'agnello resta agnello!...</p>
            <milestone unit="speaker"/>
            <p>IO. Scusate maestro, se vi tronco a mezzo questa cicalata, ma non capisco cosa
					abbia a che far ciò, con quanto stavate per dimostrarmi!... parmi volevate
					persuadermi esser quell'uomo quasi un grand'uomo e che vestì per ischerzo quella
					casacca da galeotto!...</p>
            <milestone unit="speaker"/>
            <p>LUCIFERO. E non manco certo d'affermarlo; sol mi fa ridere quel tuo poggiar da
					pretenzioso su quella parola grand'uomo, larga come le maniche d'un frate, da
					cui passano tanti peccati, quanti ei ne sappia condurre a fine, esperimentando
					sin dove possa arrivare la debolezza della carne!... Voi volete un gigante che
					conosciutivi pigmei, vi gridi sghignazzando sotto ai baffi arruffati:
					adoratemi!... e voi incensandolo, dei vostri corpi gli fate comodo sgabello,
					ond'egli vi monti sopra, e vi ghigni sul naso dicendovi: sono grande, perchè
					sono sopra di voi!...</p>
            <p>Stupenda cosa davvero!</p>
            <p>Anche Cesare seduto sul suo trono lordo del sangue di cittadini sgozzati,
					abbronzato il volto dal fuoco di arse città, era grande, quanto il più spudorato
					degli assassini può esserlo!... Anche Scilla era grande, a cui mancò la carta
					per segnar proscrizioni. Anche Domiziano che stancò il braccio de' suoi
					carnefici!... Anche Bruto il magnificato!... che dannando i proprj figli altro
					non dimostrò se non che, muta è ogni voce di natura dove non v'ha che stupida
					sete d'orgoglio!... e più vile libidine di potere!...</p>
            <milestone unit="speaker"/>
            <p> IO.Eh, eh!... voi correte di galoppo, maestro!... e che?... non dovressimo noi
					forse rispettare le antiche tradizioni dei nostri padri?...</p>
            <milestone unit="speaker"/>
            <p> LUCIFERO. E far di cappello!... e frustare il lombo delle vostre schiene innanzi
					a chi nacque leone o tigre, o lupo!... per svillaneggiare chi nacque coniglio od
					agnello!... Tant'è!... fu la morale del vostro secolo!... e tu attientivi a tuo
					bel agio!... Io per me dico che da bandito a guerriero non metto altra
					differenza, tranne quella che l'uno è pagato lautamente per cacciar l'altro,
					differenza di mestiere, che ciascuno fa per proprio conto!... al leone la selva,
					alla pecora l'ovile; l'uomo non pensì a ciò!... Impose a legge il proprio
					capriccio; ridottosi a stato sociale, disse; qui sta il retto, qui il disonesto,
					qui l'eroismo, qui la colpa!... qui il delitto, qui la virtù!... ah, ah, ah!...
					baje!... e chi vi dice quanta virtù abbia chi per adempiere a fatali esigenze
					della sua posizione, per dar pane ai figli che piangono, per vendicare un torto
					di ricevuta offesa, pone in non cale ogni dover suo.... ed onorato... o compreso
					di questo sentimento, si lancia nel delitto, per la strada della virtù?... Cos'è
					questa società che si è innalzata dettatrice di leggi?... L'unione di una classe
					che fattasi un diritto della forza, si impose perchè trovò chi ne ha accettata
					l'ascendenza!... che impose il tributo della devozione, e che impastata come è
					di pregiudizi ridicoli, stolti o malvagi, volle il sacrificio dei gonzi!... e
					dei creduli!.... Metti quattro persone legate per la vita e per la morte a
					massacrare ed a rubare, e costituiranno anch'essi una società, e ve ne sono
					tante quanti v'hanno bisogni turpi e buoni, che tendano ad unirsi per formare
					una massa, spiegando la bandiera d'un principio qualunque!... comoda cosa a
					farsi!...</p>
            <p>Gli uomini dicono, costituitisi in famiglia abjurarono alla selvaggia lor
					ferocia, all'apatia dell'indole loro.... Menzogna!... l'uomo vestì un diverso
					uniforme, ma rimase sempre qual nacque.... e camminè dove, lo trasse una
					pulsazione più o meno violenta di sangue!... e agì come lo fece agire lo scatto
					del suo meccanico organismo durante lo sviluppo della sua vegetazione!... Quando
					si disse delitto l'assassinio, e l'uomo vidde a sì d'innanzi il patibolo, da
					tigre si fe' volpe; trovò che la civilizzazione bandiva il pugnale, come troppo
					rozzo arnese, e si servì dell'ingegno.... ma tra la meta ed il pensiero fissì
					l'ostacolo che doveva sparire, e se sulla via che doveva percorrere non rimase
					un cadavere materiale, si compiù in quella vece l'assassinio morale a mille
					doppi peggiore in viltà ed infamia! L'assassinio che consiglia il tradimento, e
					permise il bacio di Giuda pagato in moneta! Ma or basta.... che su ciò più a
					lungo non vorrei tediarti, e vorrei solo toglierti dal capo certo tuo modo di
					veder le cose, che mio non è certamente, e che appunto per ciò ti tenne, parmi,
					lontano dall'apprendere... e parmi che ancora ben a genio non ti vada!... Fatti
					dunque ben a considerare quell'uomo quale il vedi!... Ei vagò bambino nella sua
					culla, ed ebbe un sorriso tenero per la madre sua, saltellò pei verdi prati e
					colse fiori per la sua bella.... Egli ha ucciso!... Un uomo solo egli ha ucciso,
					ed è condannato da una legge che è confermata da un Re, che avrà ucciso migliaia
					di uomini, e che condanna chi ne ha dato morte ad un solo!... Eppure, vedi,
					stranezza!... Anche uccidendone uno solo, sarebbe un eroe forse, se avesse
					ucciso un Re, quel Re istesso a cui i popoli lasciaron uccidere tanta gente,
					credendo ch'ei ne avesse il diritto, e che lo tengono per giusto, colla stessa
					facilità colla quale per giusto terrebbero chi l'uccidesse!...</p>
            <p>Con qual diritto condanna il giudice?... sa egli se i torti della società non
					davan diritto al colpevole di fare ciò ch'egli fece?... colla legge alla mano
					può egli farsi giudice della coscienza di chi abbia commesso un atto che può
					esser colpa, solo perchè fu stabilito che si dovesse chiamare così?...</p>
            <p>Delitto è punire.... o meglio ancora fu stoltezza classificare la colpa.... che
					può essere una giustizia, ad onta di quanti vi sieno codici che altrimenti la
					qualifichino!...</p>
            <p>Ogni azione ha la sua causa, a cui ascende l'azione istessa da cui parte, mentre
					l'atto non è qualche volta che una passiva conseguenza!...</p>
            <p>I romani veduti i sabini abbondare di donne, mentre essi ne erano privi, le
					rapirono!... Le avrebbero essi rapite se ne avessero avuta la loro parte, in
					modo che lor fosse bastata?...</p>
            <p>Quella rapina istessa ammetteva un abuso, la cui conseguenza era una mancanza, a
					cui quel fatto poneva una soluzione. Rapirono perchè non avevano altro mezzo
					d'avere quello che altri avevan più di essi, e che a loro parea non avesser
					diritto d'avere!...</p>
            <p>Prevenire devonsi i bisogni se non si vuole che generino violenze. Ma siccome
					questo non si farò mai, così non saravvi mai cosa più ridicola del codice; è il
					più stupido dei libri, che crede poter ridurre a cifre le umane passioni, e non
					fa che istupidire quelli che vi metton mano!...</p>
            <milestone unit="speaker"/>
            <p>IO. Ma cosa ha a che far tutto questo con ciò che avete a mostrarmi?...</p>
            <milestone unit="speaker"/>
            <p> LUCIFERO. Ha che fare come cosa che si collega a cosa, dacchè la vita altro non
					è che una concatenazione di tanti piccoli fatti che ne formano le anella, e che
					si rompono poi per riannodarsi altrimenti!... e stringere altre catene, finchè
					questa macchina animata che è il mondo, non compirà la sua decomposizione, se
					pure è possibile che si decomponga senza rifarsi!... Io t'ho mostrato un ladro,
					un galeotto che poteva esser forse uno Spartaco od un Leonida!... che commise
					cosa che gli uomini chiamarono delitto, perchè i tempi, oppure anche
					l'occasione, non gli concessero dà far cosa che fosse in quella vece un
					eroismo!...</p>
            <p>Guardane la culla!... lo vedi?... E un vispo fanciullino saltellante pei prati,
					come la cingallegra saltella di ramo in ramo!... cosa chiedeva egli?...
					Vivere!... E vivea come glielo consentiva il suo organismo... Chi gli ha
					misurati i palpiti del cuore?... chi lo animò di sensazioni?... Egli è quale
					è.... poteva egli esser diverso se tale lo fece la natura nella sua
					costruzione?...</p>
            <p>Sai cosa fece la società?... creò obblighi d'ogni sorta e ogni sorta di
					pregiudizi, quali non potevano non crearsi dall'unione di tanti disparati
					elementi che si unirono per mettere il codice al posto del cuore, la legge come
					surrogato all'istinto, alla coscienza, al movimento umano, come più la voglia
					chiamare ciò che voi avete vestito di matte foggie!... e si mise fuori della
					legge come i Re!... si crearono degli obblighi e non se ne volle la
					responsabilità!... si crearono dei diritti per una casta, e si distrusser quelli
					dell'umanità!... si disse e si proclamò: si deve fare in tal modo!... e sai tu
					chi disse così?... coloro cui costava ben poca fatica il farlo?... Io trovo un
					caso grande che non rubi chi non ha nulla, mentre vede altri aver più del
					superfluo, mentre egli non ha neppure il bisognevole.... tristo consigliero è il
					bisogno!... il bisogno è mancanza assoluta di qualche cosa.... mancanza, e
					desiderio di conseguire, stanno insieme come terra a terra!... Desiderio è
					dolore, ed è cattivo compagno che s'infiltra nell'animo e lo rode come il tarlo
					rode i panni!...</p>
            <p>Tutto ha una logica conseguenza nella vita!...</p>
            <p>I fatti sono la conseguenza di altri fatti. L'azione buona o malvagia, è una
					susta che scatta dal meccanismo umano!... bisogna perchè scatti che un'altra
					azione vi abbia dato impulso. Se fosse diversamente si rimarrebbe inerti, ed è
					all'origine della colpa che è d'uopo sempre di risalire, onde giudicare chi sia
					il colpevole!...</p>
         </div>
         <div xml:id="SEC3">
            <head>I condannati della Corsia</head>
            <p>Io stava tutto intento ad ascoltarlo e non mi peritava dargli risposta,
					sbalordito com'era da quel suo concitato imbizzarrire di pensieri, a cui dopo
					tutto nè potea, nè voleva dar di rimando, quando egli mi fù segno di volger la
					mia attenzione sovra uno strano quadro che mi si presentì d'innanzi, e che mi
					fece rimaner là tutto ammutolito dalla sorpresa.</p>
            <p>In una di quelle larghe cameraccie, chiamate negli ergastoli Corsie, stavano
					occupati al loro lavoro circa una cinquantina di galeotti. Chi era intento a
					filar canapo, chi lavorava corpetti e chi se ne stava pensoso, meditabondo in
					qualche angolo della camera. Molti di questi camminavano nel mezzo della Corsia.
					Si sentiva con un orribile fragor di catene, rintronare le volte del carcere. I
					ceppi cigolavano urtandosi. Le anella ne erano lucenti come brunito acciajo.</p>
            <p>Tutto ad un tratto fuvvi sotto a quelle tetre volte un tafferuglio indiavolato;
					non si sentì che un urlare di voci minacciose; un fragore più assordante ancora
					di catene... i guardiani accorsero spaventati da tutte lo parti; e traevano
					dalla folla uno dei condannati, pesto, malconcio, pallido di spavento e che la
					turba invelenita minacciava colle pugna inarcate, scagliandogli contro con tutto
					il sarcasmo dello sprezzo, una parola che mi parve un ben strano controsenso
					sulle labbra di quei condannati: Ladro!...</p>
            <p>- Morte al ladro!... alle segrete il ladro!...</p>
            <p>Tali erano le grida che minacciose prorompevano fra quella turba di ladri!...</p>
            <p>Il mal capitato fu ben bene inceppato alle mani, dai pronti carcerieri serrate
					entro due cerchi di ferro, che gliele congiunsero sul petto con forzata
					contrizione. Egli fu tratto fuor dalla Corsia, alle segrete di castigo.</p>
            <p>Davvero!... che a strane cose mi fece riflettere quella bizzarra scena e non
					potei che a stento rifarmi della sorpresa.</p>
            <p>Lucifero stava intento a guardarmi con quel suo piglio di beffa, e pareva mi
					dicesse: vedi mo' se non ho ragione?...</p>
            <p>Io ancor non voleva darmi per vinto, e a dir vero non lo potea, che se bizzarri
					pensieri mi frullassero nel cervello, attonito come io m'era per sì strana cosa
					che sarebbe apparsa impossibile, ove non ne fossi stato testimone, pur di quella
					non mi persuadeva e sol mi dava la prova d'una di quelle tante bizzarrie che si
					riscontrano nella vita, ad ogni tratto che vi si cacci dentro il naso a
					guardarvi un po' da vicino.</p>
            <p>"Non v'ha maggior scrupolo di probità che nelle galere!.. ghignè il mio originale
					di maestro, in tuono stridulo e mordente!... non v'ha maggior fratellanza di
					quella che regna in una banda!...</p>
            <p>"Maestro, maestro!... saltai su io un po' piccato; con che sorta di paragoni mi
					saltate fuori adesso?... Sta bene che m'abbia tanto sconvolta la fantasia da
					poter farmi pigliare la cupola di san Pietro, per la Piazza d'armi di Milano!...
					ma davvero che non avrei mai sognato, che mi voleste mostrar una cameraccia di
					galeotti per darmi un'idea della probità, nè che mi citaste una banda, per farmi
					un quadro della fratellanza!...</p>
            <p>"Il fatto sta però, mi ribattè egli, che ogni cosa piglia forma e colore dal modo
					con cui la si voglia vedere, o dal modo con cui la si vesta.</p>
            <p>Tanti dotti a cui si fù un giorno di cappello, furono arsi e disprezzati in altri
					tempi, e tenuti come la peggior feccia!... La cortigiana che siede sui morbidi
					velluti, più baldracca di quante baldracche abbia il più vil postribolo, è
					rispettata quanto una onesta donna, sol perchè i suoi titoli di duchessa o di
					marchesa, od altro le danno licenza di vendersi o darsi come più le piaccia;
					mentre una sgraziata fanciulla, cui scivoli il piede lungo la via e dia uno
					scapuccio, si sente gridar la croce adosso e chiamar per tale, da dover
					soffrirne tutta la vita.</p>
            <p>V'han tanti ladri camuffati da galantuomini, Poeta mio!... che si dovrebbero
					fabbricar più galere che palazzi, se si volesse guardarli a vista!...</p>
            <p>Sai perchè coloro che tu vedesti in sì tristo luogo, gridan ladro!... con accento
					di sprezzo a un lor compagno, che per galantuomo non fu certo condannato, e che
					com'essi, fece le fiche a monna giustizia, che gli mise sopra le grinfe,
					aggiustandolo per le feste?...</p>
            <p>perchè qua dentro essi si sentono legati da un certo qual vincolo di fratellanza
					alla lor foggia!... Da questo lor carcere lanciati in mezzo al mondo che li paga
					di sogghigni, di beffe e d'insulto, essi andran fiutando come bracchi, ove siavi
					miglior scrigno più mal guardato sul quale metter le mani.</p>
            <p>Quello che non si vuol capire è appunto questo, che gettando il disprezzo sulla
					colpa lasciandola al suo abbandono, la si costringe a dare frutti amari d'odio e
					di rancore motivo per cui chi ne è fatto scopo, se prima fece il male per errore
					o per bisogno, vi si dà per rappresaglia, e giustifica in certo qual modo le sue
					azioni col paragone di altre che arrovellano il suo animo esacerbato.</p>
            <p>Da ciò quella lotta eterna degli oppressi e degli oppressori che genera la guerra
					delle Nazioni, stolta e perversa come quella degli individui!</p>
            <p>Tutto è di tutti!... ciò era in natura... Gli uomini non appena si trovarono
					forti chi più sugli altri, dissero ciò esser assurdo, e si tolsero la briga di
					dimostrare essere per loro la maggior parte dei comuni diritti.</p>
            <p>ciò fu vero!... sai perchè?... perchè trovarono chi se li lasciò prendere!...
					Ebbe ragione la loro teoria, solo perciò furono più bricconi, e seppero imporla
					agli altri che furono tanto imbecilli di accettarla.</p>
            <p>L'orgoglio umano trasse argomento dall'altrui accondiscendenza o dall'altrui
					paura, per stabilire la tirannia.</p>
            <p>Io.... per me!... dico tanto ladro a chi ruba una moneta d'oro, come a chi se
					l'appropriò prima togliendola ad altri.</p>
            <p>è questa la storia delle prigioni e degli ergastoli, Poeta mio!... storie empie,
					ma che sono la conseguenza di altre storie più empie ancora, per narrare le
					quali è d'uopo ascendere ben più in alto, ed interrogare i sogni agitati che
					s'aggirano intorno a guanciali di porpora, come è d'uopo ascendere negli spazi,
					per trovare dove si formi il fulmine che compie sulla terra la sua opera di
					distruzione.</p>
            <p>La diversità poi delle posizioni sociali generò la diversità delle colpe; ond'è
					che l'uomo che t'ho mostrato, armato di coltello pretese sulla via il pane che
					chiese cinque o sei volte, finchè gli venne meno la pazienza per arrivare fino
					alla settima!... Altri arrivò forse anche alla decima!... ad altri forse bastò
					la prima!... e ne ebbe addirittura la persuasione che fosse vana cosa di
					domandare! - Questioni d'organismo!...</p>
            <p>L'altro che vedi in atto pensoso aggomitolato in fondo alla Corsia, trasse frutto
					dalla mente e fu reo di frode compiuta per la bonomia altrui, onde si dice
					truffatore.... Quell'altro scassinè una serratura, questi fabbricò monete,
					quando vidde di non poter avere di quelle che fabbricava il governo, e così a
					norma dei caratteri, degli istinti, e delle posizioni, mutano di veste le colpe,
					ma tali rimangono nella loro essenza, e le carceri non mancarono mai di ospiti,
					sebbene altra peggior feccia vi sta lontana, che però dovrebbe venirvi per
					comunanza di principi e per diritto di merito!...</p>
            <p>E sai tu perchè in maggior numero sianvi bricconi? ed in minore i saggi, e in
					buona parte i giustiziati, che son sempre i gonzi?...</p>
            <p>perchè il male si strinse in una forza compatta per imporsi, ragunando intorno a
					lui quanto male potè, onde farsi forte.... Si unirono i disonesti, per
					persuadersi che l'onestà dia buon frutto!... bisognava quindi convincere che
					l'onestà non dà frutti che di sagrifici!... Si persuase il male, provando essere
					il bene la più ridicola delle cose?... La virtù si disse goffaggine, e
					scaltrezza il mal fare!... ed il dizionario guadagnè molti sinonimi.... in
					ragione che il mondo perdette quel po' di buono che v'era!...</p>
            <div type="group">
               <milestone unit="speaker"/>
               <p> IO. Converrete dunque maestro che in mezzo a tanta corruzione era più che
						necessario che si stabilissero leggi a tutela dell'ordine, o che tutto
						sarebbe andata a rovescio.</p>
               <milestone unit="speaker"/>
               <p> LUCIFERO. Non ne convengo certamente!... mi ribattè sogghignando Lucifero, e
						ti dico anzi che prima cagione di colpa, furono le leggi che si tolsero
						appunto la briga di classificare le umane azioni, togliendole alla loro
						libertà. Cos'era la colpa prima che tale si chiamasse, come lo vollero le
						mattezze umane?... nulla!... Un fatto qualunque che era scaturito da una
						qualunque causa!... Cosa produssero le vostre leggi?... Condannano il
						fatto!... ma la causa?... l'anima che dà vita a quest'azione, che si chiama
						poi virtù o delitto?... Parmi che la si lasci nelle nubi e non s'allambicchi
						tanto il cervello a snidarla fuori!... Stupenda cosa sarìa condannare il
						sasso che ti rompe la testa, e non cercar la mano che lo ha scagliato!... ed
						è ciò appunto che succede tra voi!... Vuoi tu darmi ascolto alcun poco?...
						ti vo' narrar su ciò un ameno racconto che s'attaglia al caso, come abito
						addossato dal sartore. Non vorrei però che tu mi dassi del pedante, per
						questo mio filosofare imbizzarrito, ma a modo mio vedrai che ti farà meglio
						parer chiara la cosa.</p>
               <milestone unit="speaker"/>
               <p>IO. Vi sto a sentire tutto orecchi, maestro.</p>
            </div>
         </div>
         <div xml:id="SEC4">
            <head>Il racconto di Lucifero</head>
            <p>La carcere e tutti i suoi inquilini era sparita a noi d'innanzi; mi sentii tratto
					per lo spazio, come, a volo. Sul volto sentiva soffiarmi un alito freddo freddo;
					calammo a poco a poco e ci trovammo sulla vetta d'un alto monte, di cui non
					vedeva le fondamenta tant'era fitta la nebbia che ci stava d'intorno.</p>
            <p>Sediamo qui a bel agio, e stammi attento, mi disse Lucifero lasciandosi cadere
					sovra un masso come uomo stanco dalla fatica: in mezzo a questa nebbia era dura
					da fendersi l'aria.</p>
            <p>Io volea ribattergli che si potea stare dove eravamo senza torsi la briga di far
					tanta strada, ma stava formando tal pensiero quando ei lo ruppe a mezzo e
					cominciò:</p>
            <p>"Devi sapere ch'io me ne stava un dì a diporto sulle rive dello Stige!... è la
					mia passeggiata prediletta.</p>
            <p>Figurati quel fiume dalle acque nere, gravi, imponenti, che via corrono senza
					suono. - Una turba di alati vampiri vi si aggira intorno, ed empie di strida
					bizzarre le vaste latitudini di uno spazio fitto di tenebre. - Da ogni lato
					selvaggi dirupi, nelle cui gole l'eco ripete il gemer dei venti che vi irrompono
					sibilando. Per sette strade si fa capo al mio palazzo, ch'io feci scavare
					coll'ugne delle mie arpie nella più interna gola della più alta montagna, ed
					intorno al quale misi al lavoro quanti dannati mi capitarono laggiù, tanto da
					farne la più splendida reggia che non invidia al cielo altro che la sua luce a
					far più scintillante la sua dovizia di gemme!... Cerbero latrava innanzi alla
					gran porta d'acciajo, scuotendo le sue sette teste.... Era quello il segnale
					d'avviso che mi dava Caronte ogni qualvolta stava traghettando qualche nuovo
					ospite....</p>
            <p>Veniva diffatti la pesante barca verso la destra riva del fiume, ed entro quella
					eravi un'ombra che a malincuore si lasciava traghettare; mesta e pensosa ella
					guardava in volto il fatal battelliere e parea gli chiedesse venia, parola
					stolta a cui egli faceva orecchie da mercante, come buon usurajo che sente
					strillare lo spennato merlotto colto in pania a buon tiro!...</p>
            <p>Se tu lo vedi, è un caro compare Caronte.... e ti sa dire più lepidezze con quel
					suo labbro raggrinzato, che non dicano corbellerie i vostri deputati, quando
					voglion far pompa di spirito!...</p>
            <p>Egli ha imparato tutti i gerghi, e tutte le lingue, onde intendersi meglio co'
					suoi avventori, e più d'un'ombra me ne fece le lodi, quando si fu un po'
					accomodata laggiù....</p>
            <p>Hai da vederlo quando noleggia la barca per le corse di piacere, che si danno lo
					scambio talora sullo Stige, ove si fa gazzarra di risa e di tripudi.</p>
            <p>Lo diresti il più matto ed allegro compare che veste panni di battelliere!... e
					come vi dà dentro!... e come voga!... e come s'ubbriaca!... abbiamo del vino
					laggiù da far ballar la zucca a più d'un morto, che talora, credo, non rimpiange
					affatto la vita.... massime s'io il fo per caso guardiano alla mia cantina o lo
					metto a coltivare ne' miei vigneti!...</p>
            <p>Caronte era quel giorno più che mai in vena di far follie e facea girare la barca
					su pel fiume, ond'io vedutolo a far tal gioco, lo chiamai e fattolo appressare
					montai seco in barca.</p>
            <p>L'ombra ch'ei traghettava era d'uno che era finito in tal posto dove pochi hanno
					gusto di finire!... Aveva lasciata la testa in mano di poco urbano compare, il
					quale sebbene dovesse fargli un brutto tiro, lo baciò prima di spiccargliela dal
					busto!... Egli se la teneva tra le mani.... e quei due occhi che si roteavano
					nell'orbita, stavano guardando il corpo in modo ancora da trasognato, e parea
					non sapessero capacitarsi che loro fosse dato guardarsi spiccati così come
					erano.</p>
            <p>Vedutolo in sì mal'agio e sì mal concio, mi prese compassione di quel disgraziato
					e toltagli la testa di mano gliela accomodai sulle spalle. Egli mi sorrise, ed
					il suo sorriso aveva un tal che di dolce, che m'invogliò d'una strana
					idea....</p>
            <p>"Vorresti tu dirmi, gli dissi, perchè ti hanno fatto tal servizio da spedirti qui
					con sì ratta corsa?..."</p>
            <p>Egli mi fe' cenno che ben di buon grado assentiva: ordinai a Caronte che ci
					menasse un po' a diporto e mi feci tutto orecchi.... l'ombra incominciò:</p>
            <p>"Io nacqui a Roma... è d'uopo sappiate che io aveva una sorella, un padre ed una
					madre; mio padre era un buon mercante che se la campava alla meglio col frutto
					del suo lavoro; mia sorella Adele viveva in famiglia.... si campava
					discretamente.... Ma siccome non si fa mosto senza tinozza, anche il nostro
					malanno c'era in casa! e questo malanno era un giovinastro rotto ad ogni buon
					costume, che bazzicava intorno all'Adele.... e le prodigava cortesie, come una
					donna di mondo vi prodiga baci per mungervi il taschino!... Scusate messere, mi
					diss'egli sorridendomi: ma v'è un proverbio lassì ed è che quando in qualche
					affare ci si caccian le corna del diavolo, quell'affare non c'è verso da
					raddrizzarlo!...</p>
            <p>"Son dunque tenuto in qualche conto! risposi io per nulla affatto piccato della
					stima che mi era dimostrata."</p>
            <p>"Vi s'era proprio cacciata la coda del diavolo, seguitò egli. Io amavo mia
					sorella come è dovere che s'ami, e s'anco non fosse dovere, chè io non sono già
					dotto di cose da sapienti!... so che io l'amavo e vedeva di mal occhio che quel
					suo damerino gli facesse intorno la ronda.</p>
            <p>Ma sì! fattevi a sbizzarrire il matto cervello di caparbia fanciulla!... Tanto
					varrebbe pestar l'acqua nel mortajo.</p>
            <p>Lei lo teneva per la perla dei galantuomini; egli voleva venire al suo punto, e
					ci veniva, sfido io!.... senza tanti rovesci! Non c'era che da illudere una
					bonacciona! e da giuocar un tiro da galeotto sopra gente che s'intestardiva a
					crederlo pasta da galantuomo. Non v'era amico più di lui assiduo nella famiglia;
					mio padre e mia madre lo tenevano come un figlio.</p>
            <p>L'Adele però non l'amava e doveva farsi sposa con un banchiere di città.... Paolo
					lasciò che le cose camminassero pel loro verso; non se ne diede per inteso, e
					sotto vento macchinava intanto come sventare quelle nozze che gli erano una
					spina al cuore.</p>
            <p>Mio padre che da qualche tempo si lanciava nel campo azzardoso della
					speculazione, aveva un consigliere... era Paolo. La fortuna gli arrise più
					volte.... ma a forza di tentar il malanno, una volta o l'altra finisce col
					capitarci adosso.... e ciò avvenne diffatti. L'ultima impresa in cui aveva
					giuocato per posta, quasi tutto il fatto suo, gli fallò. Il sinistro aspetto
					della rovina si cacciò in mezzo alla nostra famiglia. Si dovette sagrificare la
					dote di Adele per uscirne onorati, ed il matrimonio com'è naturale andò in
					fumo.</p>
            <p>Gli amici tutti della famiglia si allontanarono tosto, come frotta di rondini al
					sorvenire del verno; non così Paolo, che ci si fe' più attorno, prodigo più che
					mai di consigli, di conforti, sì che parea che l'animo suo dividesse tutta la
					sventura che c'era toccata."</p>
            <p>Come prostrata sotto l'incubo d'un penoso sogno, l'ombra stette per alcuni
					istanti assorta in doloroso atteggiamento. La testa gli ricadde sul petto
					oppresso; nelle pupille immote tremolò una lagrima; trasse un profondo sospiro,
					come uomo che si svegli a mezzo della strada che fece sonnecchiando, e
					continuò:</p>
            <p>"Di fronte a questo attaccamento che sorviveva alla sventura, e che pareva farsi
					più forte col crescer dei nostri affanni, io mi pentii d'aver sospettato;
					cancellai dal mio cuore un tal qual senso di antipatia che senza darmene ragione
					sentivo in me verso colui, e come succede quando coll'animo retto si vuol
					rimediare ad un colpa che si crede d'avere commessa, pagai il suo affetto con
					tutto lo slancio della stima che gli aveva prima ricusata.</p>
            <p>Ahimò!... i frutti dell'opera sua non dovevano tardare a maturarsi, e ben tristi,
					come tristo ne era il germe, non essendo l'ostentato attaccamento del vile,
					altro che giuoco d'astuzia e di infame scaltrezza che la vinceva a posta sicura
					sulla buona fede.</p>
            <p>Nell'animo della mia povera sorella quelle premure che le erano prova di cuore
					cortese e gentile, accesero ben presto uno di quegli affetti che vivono
					dell'abbandono della confidenza. Essa lo amò con tutto quello slancio di cui
					sentivasi capace nella ingenua credulità del suo pensiero.... L'istante era
					giunto! egli aveva aspettato pazientemente al varco la vittima, come l'assassino
					che s'apposta ad un crocivia!... L'amore ha i suoi momenti d'espansione a cui
					l'anima della donna non sa resistere, ove il libertinaggio se ne faccia
					strumento!... Saper indovinare quell'ora di prostramento che ha bisogno d'una
					carezza! quella carezza che provoca il bacio, ecco la scuola di codesti pigmei
					di carne, che fanno consistere il loro eroismo da gabinetto nel calpestare
					quanto vittime possono sul loro sentiero parassita!... e che camminano a fronte
					alta in mezzo al fango con cui insozzano ogni virtù, che non sa leggere la
					menzogna sotto al cinismo delle loro labbra impure!...</p>
            <p>Mia sorella cadde, e dopo il disonore, venne l'abbandono!... invano ella pregò;
					pianse invano; un giorno coll'angoscia nel cuore mi si gettò ai piedi
					confessandomi tutto l'orribile tradimento, tutta l'insania di quell'arte
					scaltrita per cui egli era giunto a compiere l'opera sua.... Io uscii di casa
					pazzo, furente....</p>
            <p>Lo incontrai, trassi il pugnale dalla cintura e lo lasciai morto sulla
					via!...</p>
            <p>Ho pagato col mio capo questo delitto!... le leggi almeno dissero che era un
					delitto!... mormorò egli, mentre sulle sue labbra correva un disdegnoso
					sorriso."</p>
            <p>L'ombra si tacque; eravamo giunti alla riva, io pensavo tuttora assorto in
					strambe astrazioni allo strano racconto, quando l'asta della barca che battea
					contro la sponda mi trasse da quel mio fantasticar bizzarro. Seguii collo
					sguardo quello spetro di dolore che s'allontanè muto ed assorto per la buja
					spiaggia, e rifletteva che stupida cosa siano le leggi che colpiscono sempre
					l'atto che sta loro d'innanzi e quasi mai ascendono a trovarne la causa!...</p>
            <p>"Orbene!... dimmi tu adesso.... non fu delitto forse quella giustizia, e non fu
					invece giustizia quel delitto?...</p>
            <p>Cosa rimase dopo quell'atto legale che, punè un atto che era per sì stesso una
					punizione?</p>
            <p>Il dolore d'una donna, l'onta d'una famiglia!... la disperazione d'un
					vecchio!...</p>
            <p>Dolore, dolore e dolore!... solo retaggio che venne all'umanità dalle sue
					istituzioni sociali, che vincolarono l'uomo agli infiniti pregiudizi, che lo
					resero un bamboccio incapace d'alcun atto di indipendente volontà."</p>
            <p>Io non seppi che rispondere, e chinai la fronte impensierito; egli mi trasse da
					quel mio smarrimento; ed alzatomi pel bavero del soprabito di sopra alla vetta
					dove c'eravam posati, sentii che mi trascinava tuttavia per lo spazio dentro cui
					ci addentravamo, soli in mezzo a quella vasta immensità, che non aveva confine e
					che si popolava di tutti i fantasmi evocati dall'orgasmo dell'immaginazione.</p>
            <p>---</p>
         </div>
         <div xml:id="SEC5">
            <head>Il Mondo</head>
            <p>"Seguimi che altre cose ti vo' far vedere, mi diss'egli, e statti pur certo che
					sebbene librati nell'aere, staremo più saldi che nol fossimo sulla più salda
					rocca di granito!...</p>
            <p>- Si può sapere, maestro, dove ci troviamo?...</p>
            <p>- E che t'importa il dove?... guarda solamente sotto te; che vedi?...</p>
            <p>- Un abisso in cui l'occhio si perde....</p>
            <p>- Fu il Caos prima d'essere il mondo.... Or guarda bene e m'ascolta, Poeta,
					dacchè più nulla avrò dopo questo a dirti. Tutto ora noi dominiamo, dacchè il
					mondo che fu è sotto noi.... tu non vedi che tenebre, ma da quelle tenebre io
					non ho che ad evocare delle tradizioni per rivelartele; fissavi dunque lo
					sguardo e discerni. Eccoti l'Italia, la terra delle melodie. La terra dei fiori
					brutta di sangue; la Maddalena, come la disse un dotto alemanno, la quale colle
					chiome sparse sugli eburnei omeri, piange sovra sì stessa, troppo tardi pentita
					de' suoi errori. La Spagna, la terra delle favolose tradizioni; la Grecia, la
					terra dei giganteschi sagrifici, delle eroiche abnegazioni. L'Alemagna, il suolo
					delle fantasmagorie e dei sogni, il paese delle leggende. L'Oriente, la culla
					delle vergini. L'India, la terra dei miti... Nel turbinoso vortice dei secoli
					guarda come immani fantasimi passare la storia di tutte le nazioni; cosa che ne
					raccogli se non un solo gemito, confuso con un grido d'orgoglio?... Popoli ed
					individui che muojono, memorie e cose che si accavallano, che si succedono,
					virtù e colpe che si confondono, e dapertutto non v'è che la stessa armonia di
					disordine.... Il creato sin dal suo nascere col primo palpito dell'esistenza,
					inneggiù il mesto preludio de' suoi mali, e l'osanna delle sue glorie. Tutto si
					alterna; la vita ha bisogno di tramonto e d'aurora, il tempo di notti e di
					giorni; nella variazione è il prolungamento, la vita dei regni come quella degli
					individui ha i suoi punti estremi di contrasto.</p>
            <p>Sulle atterrate città della Grecia, guarda sventolare la mezzaluna del Musulmano;
					sui vasti campi dell'Oriente, sulle sponde del Gange!... sovra il cadavere
					dell'Arabo feroce che sollevò ardito l'urrah! delle battaglie vedi battere
					l'ugna ferrata il cavallo del Crociato, che si disse guerriero di Cristo,
					inalberando la croce emblema di pace e di perdono a stendardo di scempi e di
					carneficine... Chi è più colpevole d'un'armata che in nome di una religione di
					fratellanza apporta la morte su terra non sua, oppure chi a prezzo di sangue
					difendeva il suo tetto, e la sua religione, quale essa si fosse?... Ogni
					avventatezza di principi degenera in pazzia. Pazzia dà frutto di colpa; da
					fanatismo di parte che bandisce un grido di libertà allorchè la tirannide vuol
					spegnerla nelle sue spire non v'è che un sol sasso e la tirannide briaca di
					sangue, vuol sangue, come l'ebbro il quale mal reggendosi in piedi stende
					l'avida mano all'ultimo bicchiere che terminerà il suo abbrutimento. Contempla
					la terra seminata di fratelli che armò l'uno contro l'altro la erroneità d'un
					idea, o la sagacia di pochi, che si fecero delle masse strumenti ciechi e
					formarsi un piedestallo di grandezza, e dimmi se più ti viene da ridere o da
					fremere sulle umane stranezze!... Dall'una parte astuti che comandano,
					dall'altra stolti che chinano la fronte ed obbediscono. Del sogno d'una notte
					l'uomo formò un simulacro, e disse: è d'uopo adorarlo. Vi furono gonzi che
					credettero, e sorsero le mille religioni che popolarono la terra di riti; altri
					risero, ma a guisa del mercante che tirato il conto di due somme piglia la
					migliore, pensarono quale utile ne potrebbe venire, e la menzogna patteggiando
					colla ipocrisia scrisse le favolose tradizioni che accettò il fanatismo. Il
					tiranno per conservarsi sul suo seggio ebbe bisogno di servirsene; la religione
					comprese d'esser forte, e coloro che si fecero suoi ministri armatisi del
					prestigio della loro posizione, la vestirono a pompa, come la prostituta, per
					vendersi a maggior prezzo o per sedurre più agevolmente, si adorna di ricchi
					abiti e sfavilla di diamanti. Sorse allora un potere fuori del potere, un mondo
					fuori del mondo, che fu gettato fardello pesante sulle spalle dei creduli,
					perchè si curvassero in modo che sui loro dorsi gli altri salissero a dettare la
					legge. Il capriccio, statuò le basi di vincoli positivi; la follia vestì il
					manto della verità, perchè la verità era falsata o perduta nel bujo delle
					tradizioni; i potenti vi si arrancarono, come il naufrago all'antenna
					galleggiante dell'infranto naviglio, ed una turba d'uomini si disse
					rappresentante di un Dio qualunque, alzando la bandiera della propria idea, che
					ebbero martiri, e vittime ed evocato come l'orco, il Cielo fu chiamato a
					patteggiare coi delitti e colle matezze umane.</p>
            <p>Interroga le stragi di Messene e di Sparta, del Portogallo e dell'Africa; guarda
					gli altari dell'India su cui la vergine veniva sgozzata dal sacerdote, agli
					altari della Grecia sui quali la vittima cadeva incoronata di fiori. Guarda alle
					ecatombe di Roma, ai martiri caduti sotto il dente delle belve affamate e
					spiranti nelle carceri, e sugli aculei, o sotto la scure dei carnefici. Sotto le
					mura di Gerusalemme, cerca i mutilati avanzi di due popoli; interroga i gemiti
					delle orbe madri, delle spose derelitte, dei figli piangenti. Da dove vennero
					tutti questi mali? Da dove sorse questo grido foriero di tanta strage? di tanto
					furore, di tanta insania?... Dai misteriosi vaticini dell'antro di Delfo, ai
					responsi della sibilla romana, tutto è menzogna. Come un branco di augelli che
					seguono gli eserciti attendendo impazienti la notte che offrirì loro lauto
					banchetto di cadaveri, si divisero pochi eletti il frutto sanguinolento di tanto
					esterminio, e sui gemiti dei fratelli, rise il fiero riso della cupidigia chi
					all'ombra d'una larva si fabbricò un trono a rassodò l'edificio del suo potere.
					Ingiustizia e ingratitudine, barbarie e colpa dovunque.... Catone si immerse nel
					petto il ferro che impugnè per la comune libertà, quando sentì il trionfo di
					Augusto... Gli Ateniesi offrirono veleno al più virtuoso degli uomini.... La
					virtù è condannata al sagrificio perenne, perchè l'empietà ha troppi proseliti.
					Tarquinio invece passì col cocchio impudente sul cadavere di suo padre, e regnè,
					vero è che fu poi assassinato anch'egli.... Poichè fiore dà frutto.... colpa
					genera colpa.... ed il dispotismo evocato dall'io superbo del suo potere che
					crede d'andar diritto, è come il cieco che dà di cozzo in una parete e cade al
					suolo sanguinolento, tanto è vero che Alboino quando credette aver tocco il
					sommo della dispotica sua potestà, imponendo a Rosmunda di bere nel teschio del
					padre, segnè con quell'atto la sua rovina, e non si svegliò dal suo sogno di
					superba grandezza se non che per vedere la mano che gli cacciava un pugnale nel
					petto, ed Oloferne quando disse: è mia Betulia, e ne vagheggiù feroce l'ultimo
					scempio, fu allora che ebbe a fare un serio conto colla spada di Giuditta.</p>
            <p>- Maestro, io ho sentito sempre dire che al diavolo abbrucia la lingua nominando
					santi....</p>
            <p>- Ed io credo vi siano diavoli che valgano assai meglio di tutti i santi che
					registrò ne' suoi elenchi la Chiesa... La santificazione è una merce a buon
					mercato mi pare.... ed affù che se santa fosse invero Giuditta, sarebbe come
					trovare una perla in mezzo al fango.</p>
            <p>- Mi pare paragone troppo sconcio parlando di santi, maestro....</p>
            <p>- Ti capisco.... ma fa che torni lo stesso.... Sono fanfalucche come la storia
					del fico, e del diluvio.... e tante altre storie che si danno a bere a chi le
					vuole, io le butto di rimando, da cui mi vengono.</p>
            <p>- Maestro!... Maestro!...</p>
            <p>- Tutto è menzogna!... e che? vorresti tu darmi a credere di prestare fede a
					queste fiabe?...</p>
            <p>- Io non ci credo.... Ma sento che il tuo sarcasmo mi fa rabbrividire.... il
					mondo che tu mi mostrasti è ben orrendo.... Vi sono ancora sublimi virtù nel
					mondo... Vi sono i sagrifici del genio.... le nazioni che di volo mi mostrasti
					nel loro nulla materiale, hanno anche splendide glorie.</p>
            <p>- E vuoi tu vedere ove scompajono.... ove tocchi il fine di tutto?</p>
            <p>- Maestro, lasciatemi....</p>
            <p>- No. Vieni....</p>
            <p>---</p>
         </div>
         <div xml:id="SEC6">
            <head>Il Cimitero.</head>
            <p>- In quale ameno luogo mi conducete, in verità che mi date allegra compagnia di
					scheletri d'ossa, e di tombe.... ella è ben poco attraente.</p>
            <p>- Luogo più che adatto e comodo al nostro essere, messer Poeta. Interroga le
					tombe e ti risponderò la vita, il passato, dacchè la morte ne sia l'arcana
					tradizione.</p>
            <p>- Quello scheletro ritto sul terreno m'incute terrore.</p>
            <p>- Ah, ah, dimmi un poco; quando ti stringesti sul seno la donna amata pensasti
					mai che in arido stinco si commuterebbe un giorno, e che i suoi occhi
					perderebbero la luce? che le sue scarne guancie si infosserebbero; che il suo
					cuore pasto sarebbe dei vermi.... e che la putredine stenderebbe il suo potere
					su quel corpo rigoglioso scopo alla concupiscente brama della pupilla?... Dì, a
					questo non pensasti mai?...</p>
            <p>- Maestro mio, in che ben tetro umore v'approfondite!...</p>
            <p>- Immutabile io sono, e da tale guardo le cose che mi circondano.... Fatto è che
					quello scheletro fu donna.</p>
            <p>- Ma che è ora?...</p>
            <p>- E che eri tu?... Tutto ha fine nella tomba! Ah, ah!... Poeta mio; or eccoti a
					che si riduce la nobile creazione del tuo pensiero; la passeggiera silfide che
					ti getta un fiore e sparisce nel nulla di tutte le cose, travolta nell'oceano
					turbinoso del tempo.... Ti spaventano le tombe? Eppure è qui che cadde ogni
					frutto terreno. Qui l'oratore accanto all'opulento; il re accanto allo schiavo;
					è da qui che sorge altiera una voce a segnare il nulla delle umane grandezze,
					mentre una zolla di terreno affratella tutto ciò che vive il palpito doloroso o
					felice dell'esistenza!... Cerchi la donna, o Poeta, eccola!... Stringilo al seno
					quello scheletro biancheggiante, bello un giorno di vita.... Poeta, cerchi la
					verità? qual miglior verità della morte?... La sua anima ti narrerebbe una lunga
					storia di patimenti... Essa è qui; qual via percorse?... E su tutti questi varj
					sentieri, poniti ed interroga chi tragitta; ben molto avresti a scrivere. Fissa
					il palazzo ove fervettero danze avvolte dal fasto dell'opulenza; ivi s'aggirò la
					donna mentitrice di giuri, ed ingannata, si fece serpente perchè il serpente non
					la soffocasse nelle sue spire. Fissa il postribolo; essa vi gemò talvolta
					santificata col martirio crudele dell'anima che l'oppresse col sagrificio d'ogni
					giorno.</p>
            <p>- Maestro, e non vi par egli un'insulto alla santa reverenza di questo luogo di
					morte, il sarcasmo che vi corre sul labbro?...</p>
            <p>- Ah, ah! messere, affù che io credo che gli uomini, sentita la favola del
					coccodrillo, ne avessero tanta invidia che si forzarono d'imitarlo. Stupenda
					cosa infatti aver sacre le tombe, e torturare le esistenze. Guarda il figlio che
					di dolore in dolore spinge verso la tomba i propri genitori, poi scioglie sulla
					loro urna la lagrima ipocrita che faccia fede al mondo del suo sviscerato amore
					per essi; guarda lo sposo che chiude il feretro della donna e sognando le
					novelle faci d'altro imeneo, mente un affanno che non provò mai ed infiora la
					tomba ove giace colei, a cui vivente di aspra corona di spine recinse la giovine
					fronte. Impostura è la vita, e sulle tombe si perpetua; solo nella tomba cessa.
					Qui una croce nuda, ti segna il luogo ove giace il povero cui più delle pompose
					pantomime che creò l'uomo con funebri riti, seguì il gemito segreto dell'anima,
					tributo solo dello affetto. là avvi un superbo monumento!... ma che v'è dentro
					ognuna di queste tombe?... Un fracido carcame, od un pugno di polvere!...
					Interroga la vita; ti risponderanno le follie onde l'uomo si intreccia il suo
					sentiero. La tomba ti rivelerò il nulla di tutto.... Qui d'un sonno uguale,
					eterno, dormono tutte le cose.... Qui hanno tregua i gemiti e le lagrime.... Qui
					s'accomunano principj, genti e religioni. Fu grembo che maturò il frutto
					dell'uomo la terra, e la voce istessa che lo animò ve lo chiama. Dalla culla
					alla bara non v'è che un passo; si sveglia l'uomo per un giorno, s'addorme per
					sempre. Guarda quel teschio.... Entro quello s'aggirarono già sogni di
					conquista, guarda quel piede, egli premette la porpora regale del trono e guarda
					quella mano che sorge da quella tomba, bandì la spada o suonè l'arpa del
					poeta.... Ora la più meschina creatura può farsi gioccatolo di tutto ciò....</p>
            <p>- Maestro.... il vostro quadro è orribile.... queste tombe mi fanno spavento, le
					vostre parole mi passano l'animo, fredde come la nebbia della notte in paludosa
					valle; che volete voi dirmi con ciò?...</p>
            <p>- Spiegarti la scienza della vita. Guarda i mille atomi animati che passano
					compiendo il loro triste pellegrinaggio; raduna tutto l'immenso quadro della
					vita, poi interroga il cimitero e ti risponderò il nulla di tutto ciò che
					fu!...</p>
            <div type="group">
               <milestone unit="speaker"/>
               <p> IO. Apostolo delle tenebre, tu mi sgomenti!... se il silenzio è morte, cosa
						persuade allora la tua dottrina?...</p>
               <milestone unit="speaker"/>
               <p> LUCIFERO. Il nulla!...</p>
               <milestone unit="speaker"/>
               <p> IO. Ma se tutto è nulla?...</p>
               <milestone unit="speaker"/>
               <p> LUCIFERO .Vi è la vita dell'oggi!... Vita suona godere!... tutto ciò che gli
						è d'ostacolo è male!... è dolore!... è d'uopo dunque camminare sopra tutto,
						per arrivare al bene!...</p>
               <milestone unit="speaker"/>
               <p> IO. Nell'egoismo dunque si trova la felicità?...</p>
               <milestone unit="speaker"/>
               <p> LUCIFERO. Nell'egoismo è il diletto!...</p>
               <milestone unit="speaker"/>
               <p> IO. Ma l'egoismo è bruttura!...</p>
            </div>
            <div type="group">
               <p>Lucifero gli sogghignè stranamente. L'egoismo è egoismo!... mi disse egli,
						col suo accento sarcastico e motteggiatore. Due sono gli elementi che
						costituiscono la vita. La debolezza e la forza. Il vento schianta la
						quercia.... la quercia abbatte l'alberello. Il boa uccide il leone.... il
						leone sbrana il lupo.... è una gradazione delle diverse forze.... Anche
						l'astuzia è una forza, dacchè s'ingegna a vincere. Sia essa lotta di tigre o
						di serpente, di leone o di lupo, di volpe o d'aquila, è sempre lotta!... E
						chi perde ha torto!... perchè se non altro ha il torto d'aver perduto per
						non aver saputo vincere!... O vittime, o carnefici!... Per la vittima;
						nulla!... pei carnefici la preda,... poi vittime e carnefici spariscono
						dalla scena, ed il tetro fantasima del nulla stende il suo manto sugli uni e
						sugli altri.</p>
               <p>Chi ha creato il dolore?...l'uomo; innanzi a lui egli rizzò dei fantasimi, si
						fù schiavo di ombre, poi si provò a distruggere, ma talentò ad altri tener
						ritti quei simulacri ed egli si trovò impotente ad atterrare quanto aveva
						prima edificato.</p>
            </div>
            <div type="group">
               <milestone unit="speaker"/>
               <p> IO. No, no, meglio la menzogna della fede che il cupo positivismo del
						nulla.</p>
               <milestone unit="speaker"/>
               <p> LUCIFERO. Ed a che prò mentire a te stesso?...</p>
               <milestone unit="speaker"/>
               <p> IO. Nell'illusione sta la vita.</p>
               <milestone unit="speaker"/>
               <p> LUCIFERO. L'illusione è ignoranza, perchè è inscienza della verità, e
						l'ignoranza è stupidezza morale che abbassa e deturpa....</p>
               <milestone unit="speaker"/>
               <p> IO. Ed è forse bene la scienza, quando la conoscenza della verità sia il
						disinganno di tutto?... cosa ne avviene dopo ciò?...</p>
               <milestone unit="speaker"/>
               <p> LUCIFERO. L'egoismo!... esclamò egli con orgoglio beffardo;... l'egoismo
						cammina ed arriva alla propria meta.... nulla è per esso fuori di lui. Fissa
						un punto e di' a te stesso: voglio esser là.... Mettiti in via e ci
						sarai!... Il fulmine parte e giunge!...</p>
               <milestone unit="speaker"/>
               <p> IO. Ma abbatte quanto incontra... Egli distrugge per giungere.</p>
               <milestone unit="speaker"/>
               <p> LUCIFERO. Fanciullo!... e cos'è che non sia distruzione nell'elemento vitale
						dell'esistenza? Distruzione è riedificazione!... Tutto tramuta, nulla
						scema!... tutto sta nel vincere o nell'esser vinto!... e nell'assumere la
						propria parte in questa ridicola commedia!... posare da vittima, e far da
						serpente.</p>
            </div>
            <div type="group">
               <p> Bello della sua fiera imponenza egli fissava in me quel fulmine a sguardo
						che mi ricercava le più intime latebre del cuore.</p>
               <p>"Io ho tenuto il mio patto, mi disse egli poscia. Vuoi tu la vita che ti
						offro?...</p>
               <p>"Taci Satana, non mi tentare.... mormorai io ancora, perplesso e dominato da
						uno strano fascino.</p>
               <p>"Eccoti la tua scritta, messer Poeta, ti ritrarresti?...</p>
               <p>"Ti chieggo un po' di tempo ancora a riflettere. - I suoi sguardi erano fissi
						in me come due raggi di fuoco; parevami che l'aria si facesse grave intorno
						a me.... che la terra oscillasse sotto ai miei piedi.</p>
               <p>"In che credi tu ancora?... mi sogghignè egli all'orecchio, mentre sentiva
						l'adunco artiglio serrarmi al braccio intirizzito come da gelo mortale.</p>
               <p>"Un pensiero rapido come lampo mi scattò dal cervello... Nell'avvenire!...
						gridai coll'affannosa ansia del naufrago che veda a lui dinnanzi fuggire la
						sponda, e si senta smarrire nell'immensità dell'oceano. Non avevano ancora
						le mie labbra terminato di articolare la magica parola... che un armonioso
						concento intesi fremermi dolcemente d'intorno, e viddi empirsi di luce le
						tenebrose latitudini dello spazio.</p>
               <p>Cercai il mio maestro, come per richiederlo di quel portento improvviso. Egli
						era sparito, e sentiva il suono lontano della sua beffa, fatto appena
						intelliggibile e che si perdeva in un mormorio confuso coperto dall'armonia
						che inneggiava sul mio capo a quella nuova alba di cui mi trovavo sorpreso
						spettatore.</p>
            </div>
            <div type="group">
               <milestone unit="poem"/>
               <l>Alleluja! alleluja!</l>
               <p>(così diceva quel canto di spiriti celesti, - che vidi poi distintamente
						carolare per lo spazio innondato di luce).</p>
               <l>Alleluja! alleluja!</l>
               <l>Ancor la buja</l>
               <l>Lotta del male e combattuta e vinta.</l>
               <l>Alleluja alleluja!...</l>
               <l>Di novello splendor, uomo recinta</l>
               <l>Leva la fronte e nell'eterno vero</l>
               <l>La fede ingigantisci onde il pensiero</l>
               <l>Arda fiamma immortale!...</l>
               <l>E verso i campi arditi della scienza</l>
               <l>Spiega l'ale!...</l>
               <l>Alleluja! alleluja!...</l>
               <l>Gli astri esultino!...</l>
               <l>De' più leggiadri fiori s'orni il prato!...</l>
               <l>E il cherubino alato</l>
               <l>Al trono dell'Eterno il più devoto</l>
               <l>Sciolga degli inni suoi!...</l>
               <l>Della sua luce</l>
               <l>Per l'eterea magion la tromba squilli!...</l>
               <l>Che le glorie dei ciel canta al Signore,</l>
               <l>E il santo amore!...</l>
               <p>Rapito dalla melodia di quel canto io stavami tutto assorto, e viddi farmisi
						incontro una splendida figura. Il suo aspetto era d'angelo; bionde ed in
						copiose anella scendevangli le chiome d'oro sugli omeri d'alabastro!... Un
						sidereo serto raggiavagli sulla fronte.</p>
               <p>"Sono il genio del mondo, mi parlò lo spirito!... Io sono l'avvenire che hai
						invocato e sorgo dal passato, come la luce che ti circonda successe alle
						tenebre che prima li avvolgevano.</p>
               <p>Io sono l'avvenire e passeggio sulle rovine del mondo che fu, e traggo dai
						suoi errori la scienza del progresso umano, che cammina gigante coi secoli
						che a lui d'innanzi gli appianano la via!...</p>
               <p>Io ascolto la voce della donna, noto il gemito dei popoli!... guardo la
						tresca dei re; numero le fatiche dell'operajo, e le orgie dell'egoista;
						ascolto la preghiera del fanciullo e la bestemmia dell'uomo...</p>
               <p>Vivo nelle sudate pagine del filosofo come nelle creazioni del poeta!...
						Analizzo il male per trarne la fonte del bene; raccolgo memorie e tradizioni
						e cammino verso la mia meta che non ha confine! Atterro la bandiera d'un
						mondo che agonizza e su cui sta scritto: arbitrio, ignoranza, menzogna, per
						innalzarne un'altra su cui scrivo: emancipazione, libertà, amore!...
						l'emancipazione della persona, la fratellanza delle genti, l'amore anima
						dell'universo!... La corruzione della famiglia ha prodotto la corruzione dei
						popoli!... la condanna della donna, la servilità dell'uomo!... Le ire dei
						popoli mostrarono l'ingiustizia della tirannide. Crollerà questa per la sua
						impossibilità, si spegneranno i pregiudizj affogati nel male istesso che
						essi crearono!... La tradizione del passato preparerà l'avvenire!...
						l'errore distruggerà l'errore, perchè è l'errore che insegna il dogma eterno
						della verità.... scrivi dunque, Poeta, e porta tu pure la tua pietra alla
						riedificazione di questo vasto edificio che è la ricostituzione
						sociale."</p>
               <p>La visione scomparve.... Io scrissi, il perchè non lo saprei.... con quale
						scopo?... non me lo sono chiesto!... In ogni caso l'avrò fatto perchè se a
						caso fra trecento e tanti mila anni dovessi imbattermi in un mondo che fosse
						diverso da quello che ora è, non abbia a rendergli conto d'una
						trasgressione.</p>
               <p>Ma davvero che, guardandomi ben attorno ne ho poca fiducia, onde meglio
						sarebbe forse stato che morto com'era non mi fossi più destato!... Ma tanto
						fa!... quello che ho detto ho detto, e chi non mi crede lo domandi al
						diavolo...; è un cortese compare e non gli tarderò la risposta.</p>
            </div>
            <trailer> FINE. </trailer>
         </div>
         <div type="liminal">
            <head>ADELIA</head>
            <div xml:id="IT0100" type="chapter" n="1">
               <head>CAPITOLO I.</head>
               <quote>
                  <l>Comune storia che finge pur il vero,</l>
                  <l>A voi fanciulle io narro!...</l>
               </quote>
               <p>Spuntava il sole d'un bel giorno di giugno. Le tremolanti cime degli alti
						pioppi che imboscano le valli del mantovano erano avvolte in un'oncia di
						luce e si disegnavano nello spazio in bizzarri frastagli.</p>
               <p>Appoggiato al parapetto del ponte di S. Giorgio, vedeasi un giovane dalle
						sembianze dilicate, dalla pupilla animata, dai capelli che a lunghe ciocche
						scendevangli intorno alla fronte alta e serena.</p>
               <p>Egli seguiva astrattamente l'incresparsi delle calme acque del lago, sul cui
						dorso vedeasi guizzare qualche gaio pesciolino che le solcava d'una bella
						striscia d'argento, mentre il sole che innalzavasi a poco a poco imperlava i
						verdi ligustri bagnati ancora dalla notturna rugiada.</p>
               <p>Fra quella folta selva di giunchi che si estende sulla riva sinistra del
						lago, l'usignuolo modulava la sua mesta nota; il gardello dalla cima di
						qualche antico pioppo trillava il suo armonioso gorgheggio; gaie villanelle
						passavano il ponte adorne del loro più bell'abito festivo; da lungi udivasi
						lo schioppettòo allegro delle fruste agitate dai merciajoli che spingevano
						le loro rozze alla piazza, che s'ingrossava di rivenduglioli.</p>
               <p>Era insomma una mattina d'un bel giorno di festa, ed il pensiero ti si
						esilarava nel contemplare quella scena così poetica nella sua amena
						semplicità.</p>
               <p>Il giovane che erasi recato a diporto lasciando errare intanto il volo del
						suo pensiero intorno a chi sa quante illusioni che leggiadramente andava
						forse accarezzando, ritornè sopra a' suoi passi, e cacciatosi sotto al
						portico dei Mercanti, movea difilato verso la chiesa di Sant'Andrea.</p>
               <p>Era l'ora della messa; il comico teatro rituale rigurgita di spettatori pel
						solo scopo che lo spettacolo si dà gratis!</p>
               <p>La piccola piazzetta detta del Bocchetto era ingombra d'ogni sorta di gente;
						l'occhio avido ed impaziente del giovane ben s'internava tra quella folla
						compatta, ben egli si rizzava sulle punte dei piedi per guardare al disopra
						delle teste, che rasentava collo sguardo, e bestemmiava contro la devozione
						cattolica col maggior garbo possibile!...</p>
               <p>perchè un fremito l'investe in tutta la persona?... perchè i suoi occhi
						mandano un così vivo lampo di gioia?...</p>
               <p>- è già tardi, mamma, disse una voce dolce e soave a pochi passi da lui, e la
						leggiadra giovinetta dalla cui bocca erano usciti quegli accenti, trascinava
						dietro a sì verso il tempio una donna d'aspetto posato, per un lembo della
						sua veste di seta nera.</p>
               <p>Carlo fece un atto di sorpresa e guardò la folla che gli serrava il passo
						come guerriero che misuri d'un colpo d'occhio la forza del nemico; strinse i
						gomiti e si dispose a farsi largo. Dal tempio si udì un modulato tintinnir
						di campanello... a quel suono la folla cadde ginocchioni, ed egli si vide
						ritto e come piantato in mezzo ad un livello orizzontale di larghi
						cappelloni di paglia e di cuffie a nastri rossi che gli si incurvarono
						dinanzi come capi di spiche al soffiare d'improvviso vento.</p>
               <p>Datemi un punto d'appoggio e solleverò il mondo, disse Archimede... A Carlo
						mancò invece il punto d'appoggio; egli spinse i suoi due pugni inarcati nel
						vuoto e brancolò urtando contro qualche cosa che faceva parte del corpo
						d'una vecchia ottantenne, ed a cui la troppa divozione dava una prominenza
						troppo indiscreta!...</p>
               <p>Egli vide però... la vide salire la larga gradinata, la vide volgergli uno
						sguardo; arrossire ed entrare, e fu questa credo la prima volta che egli
						trovò che il sanctus potesse servire a qualche cosa!...</p>
               <p>Adelia, che tale era il nome della giovinetta, erasi inginocchiata accanto
						alla madre, egli era entrato in chiesa e potè a tutto suo agio contemplarla
						per qualche istante; i loro sguardi s'incontrarono... S'erano detti mille
						cose!...</p>
               <p>Amarsi!... come è bella la vita!... quando la si comprenda in questa soave
						aspirazione dell'anima!... aspirazione santa!... come tutto ciò che è
						fede!... perchè fede è amore!... amore è giovinezza!... Vivere l'uno per
						l'altro!... poter ridirsi questa magica parola di tutti i cuori!... Correre
						insieme le fiorite alee d'un giardino, ascoltare il canto di un augello,
						darsi un fiore, scambiare un bacio, mormorarsi strane parole, palpitare di
						fremiti soavi, guardare il cielo che si adorna di un manto più fulgido di
						stelle per farsi più bello ai nostri occhi!... Il sole che sfavilla di
						maggior luce!... far proprio ogni volger d'attimo che concatena il tempo
						all'eternità, di cui si ama tutto! Le gioie che prodiga, i dolori che
						prepara... quelle belle giornate di primavera in cui si respira l'olezzo
						delle viole raccolte sul margine d'un fiumicello; quelle triste giornate di
						pioggia durante le quali vi raccogliete leggendo un libro, ridicendovi le
						mille volte quell'eterno ritornello che è il grido eterno della vostra
						anima, sempre nuovo perchè veste sempre le diverse forme delle impressioni
						che gli danno la vita!...</p>
               <p>Ecco cos'era l'amore per Adelia!... era un fuggevole inseguirsi di giorni
						sereni e felici!... era un immergersi nella voluttà dell'oggi!... era un
						sorridere alla speranza del domani!...</p>
               <p>Povero fiore avido di luce e di rugiada che appena schiude i suoi petali
						olezzanti, essa aveva ben ragione di chiedere alla vita il suo caro sogno di
						fanciulla!...</p>
               <p>perchè il dubbio, questo aspide dalla bava velenosa che s'avviticchia al
						verde tronco e ne sugge il miele, avrebbe dovuto tingerle l'aurora coi
						foschi colori del tramonto?...</p>
               <p>No!... ridi e folleggia, o fanciulla, finchè ha un sorriso il tuo vergine
						cuore!... Ama e canta come la rondine che ti saluta il mattino dal trave
						ospitale dove ha fabbricato il diletto suo nido!...</p>
               <p>Il capriccio innocente od un desiderio di rapina, un giorno glielo
						distruggerò, ed ella andrà poi gemendo per gli spazj raccontando all'aria la
						sua sventura e la triste storia dei diletti che generano le colpe!... Ridi e
						folleggia prima che il dolore impallidisca il bel vermiglio della tua
						guancia!... Prima che il pensiero appanni la tua fronte!... Spendi i palpiti
						del tuo giovane cuore prima che la disillusione te li inaridisca nel
						petto!...</p>
               <p>Godi, fanciulla!... finchè il tuo ciglio ha un lampo sereno; il mondo è
						tuo!... cogline i diletti, come il fiore che cògli attira un tuo sguardo.
						Ape leggiadra, aggirati pel giardino della vita ornato d'altari e di
						croci!... Canta alla vita ed alla morte la tua canzone, poi fenice dalle ali
						dorate, fatti un rogo di vimini olezzanti e coll'ultimo tuo canto prelòditi
						la tomba!...</p>
            </div>
            <div xml:id="IT01000" type="chapter" n="2">
               <head>CAPITOLO II.</head>
               <milestone unit="poem"/>
               <l>Bello è il riso degli astri, e allor che splende</l>
               <l>La compagna dell'ombre, e l'armonia</l>
               <l>Del creato sfavilla a me discende</l>
               <l>Dolce nell'alma una tristezza pia.</l>
               <l>Caro è l'amplesso d'una madre, e santa</l>
               <l>La parola che al cor parla la fede!...</l>
               <l>Ma tutto tace se dal duolo affranta,</l>
               <l>Ebbra d'amor.... non ha d'amor mercede,</l>
               <l>L'alma che solo in lei sente la vita,</l>
               <l>Nel delirio gentil con te rapita!...</l>
               <l>Sol'io ramingo ricercando vado</l>
               <l>Un cor che al grido del mio cor risponda!...</l>
               <l>E d'una cara illusìon suado</l>
               <l>L'alma d'amor digiuna e sitibonda!...</l>
               <p>L'argenteo raggio d'una pallida luna baciava le nere chiome d'una pensosa
						giovinetta seduta sola e raccolta al piccolo tavolino da lavoro della sua
						stanza, allora che dalla strada s'intese il suono della mesta canzone.</p>
               <p>Ne erano le note dolci come un sospiro e parea non domandassero all'eco che
						un altro sospiro ad intrecciarne l'armonia.</p>
               <p>Quella giovinetta era Adelia.... si scosse.... tese l'orecchio con avida
						ansia.... i suoi begli occhi celesti scintillarono ardenti ed animati.... un
						incitato anelito le sollevò il petto ansante, colla leggiadra sua mano si
						compresse la fronte come se volesse frenare l'inquieta danza dei pensieri
						che dentro vi turbinava, si alzò tacita, accostossi al balcone che stava
						aperto.... forse per lasciar adito alla fresca aria della sera....</p>
               <p>Ristette immota.... Un giovane svoltava l'angolo della vicina via; la
						giovinetta non potè udir altro che l'allontanarsi de' suoi passi.</p>
               <p>Pure aspettò.... quel rumore tornè a farsi più distinto; vide un bel giovane
						dalla corporatura snella, dal volto pallido, dai capelli neri e lucidi, che
						ripassì senza levare lo sguardo, poi più nulla!...</p>
               <p>Essa era ancor là.... guardava una stella il cui raggio le tremolava sul
						capo, e parevale che favellasse arcane parole alla sua anima che chiedeva
						alla vita il suo mistero!...</p>
               <p>Come era bella! appoggiata a quel balcone, illuminata da quella mistica luce,
						che ne inargentava le chiome d'ebano!</p>
               <p>Era pur bella!... china la fronte sul suo seno d'alabastro, simile alla
						Margherita di Ghoète, che sfoglia il fiore della rivelazione, sfogliava essa
						i fiori del suo pensiero cercandovi il più bello ed il più olezzante!...</p>
               <p>Come si disegnava bello il suo corpiccino di gazzella sotto alla sua veste
						bianca!</p>
               <p>Essa non sapea ancora che nome avesse.... chi fosse il pallido giovinetto che
						aveva cantato sotto al suo balcone la romanza del sospiro!...</p>
               <p>Ma che importa al cuore che ama di un nome?... Si sovvenne della prima parola
						colla quale l'aveva chiamata baciandola sua madre, e la mormorò stemperando
						la sua anima in un sorriso. Mio Angiolo!...</p>
               <p>Povera Adelia!</p>
               <p>è mezzanotte!... la luna che ha irraggiata quella scena, ha nascosta la sua
						faccia luminosa in seno a fosche nubi. Da che ritorse inorridita il suo
						raggio?... Dalle socchiuse griglie di un'altra casa s'ode un tintinnio di
						bicchieri... grida.... un nome.... poi uno scoppio di risa... poi una parola
						mormorata da due labbra nello scambio di un bacio: Povera Adelia!</p>
            </div>
            <div xml:id="IT01003">
               <head> Spiegazioni </head>
               <p>Insomma!... l'amava o non l'amava?... mi domanderà il lettore.</p>
               <p>O che bel vezzo è mè questo di tradurci innanzi il vostro protagonista mentre
						aspetta il sole che nasce, che poi fa quasi a pugni d'innanzi ad una chiesa
						per veder in viso la sua bella!... per mandarcelo ad un tratto chi sa
						dove... a profanare in un'orgia chi sa qual nome... Signor novelliere!...
						l'è questo un andar a sbalzi che non ci garba gran che!... E poi... chi è
						questo signor Carlo che sta guardando i pesciolini che guizzano, come uno
						scolaro del Seminario!... che canta delle romanze che sono andate già di
						moda, e che dato poi uno scappellotto a tanta ingenuità preadamitica ci fate
						smarrir d'innanzi, lasciando a noi da lambiccare il dove abbia potuto
						cacciarsi....</p>
               <p>Affù, dico io.... cosa importano mè a voi, belle lettrici, giacchè è per voi
						che butto già questa novelluccia da strapazzo! cosa importano a voi i
						connotati più o meno speciali e fotografici dell'eroe di questo racconto?...
						prima di tutto.... disse, ed a ragione, un nostro chiaro scrittore, che al
						dà d'oggi quest'ufficio che altra volta era un privilegio dei romanzieri, se
						l'han preso certe persone che hanno tanto a che fare colla poesia come il
						Patio nel Corano!... sebbene sia merce dell'istessa stoffa!...</p>
               <p>D'altronde, sapete perchè v'ho accennato il suono de' suoi passi, invece di
						disegnarvelo, spendendovi dietro una dozzina di paginette?... prima di tutto
						perchè si vuole che io faccia presto!... in secondo luogo ho pochissima
						voglia di scriver molto!... e poi, perchè credo che l'uno per l'altro il
						suono dei passi lo rendano tutti con una certa qual prossimitività
						d'uguaglianza, dalla quale voglio trarre pressochè una norma
						dell'uguaglianza dei difetti e delle virtù, di bene e di male, onde
						s'informa questo ammasso d'ossa e di carne, di sangue e di vene, che
						costituisce il meccanismo di questo logogrifo ambulante che dicesi uomo,
						mentre agisce su questo vasto teatro che dicesi mondo!... rappresentando
						questa farsa comico-tragica che dicesi vita!...</p>
               <p>Tutt'al più sarò obbligato a dirvi l'espressione esterna dei suoi lineamenti,
						e se ben non m'inganno sembrami avervi detto che era bello, pallido, così
						come un ritratto al dagherotipo esposto alla curiosità dello sguardo.</p>
               <p>Guardava i canneti indorati dal sole, cantava una romanza sentimentale
						passando sentimentalmente sotto ad una finestra, poi andava ad orgiare
						salutando con un brindisi l'idea conquistatrice del bollente suo
						spirito!...</p>
               <p>Lo faceva così.... perchè tutti gli uomini hanno vari momenti nella loro vita
						che prendono tinte analoghe dalla loro posizione, come le acque riflettono i
						colori del cielo, e subiscono lo stato degli elementi!... Oggi si piange,
						domani si ride!... oggi si dorme, domani si muore; differenza di
						posizione!... Giuoco d'ottica!... Uno dei fili arcani da cui sono mosse le
						suste delle marionette terrestri subisce una oscillazione, un altro si
						spezza, ed eccovi perchè chi è sano s'ammala, chi è vivo muore, chi è ricco
						diventa povero, chi è onesto si fa ladro!...</p>
               <p>Cambiamento di luce nella gran lanterna magica del creato!... Sviluppo di
						forme partorite dallo sconvolgersi degli eventi sul terreno del
						tempo!...</p>
               <p>Bah!... follie o grandezze a seconda del modo con cui si vedono le cose.
						Sinonimi e figure, ombra e luce, finchè cade la tela dell'ultimo atto,
						finchè il passato si confonde coll'avvenire, e l'avvenire si sperda ombra
						fatua nelle tenebre del nulla!...</p>
               <p>Ma lasciamo queste oziose digressioni!</p>
               <p>Erano scorsi varii giorni dall'incontro dei due giovani tra la folla che li
						divise.</p>
               <p>La giovinetta seguendo la buona madre era uscita dal tempio, e Carlo l'aveva
						occhieggiata a suo bell'agio; s'eran scambiati un sorriso, poi allegramente
						s'era recato a stanare un gajo crocchio d'amici, coi quali passì la
						giornata, impiegando di cuore tutta la sua volontà in un buon achitto al
						bigliardo del caffè Partenope, quanta ne adoprò per dare ai suoi sguardi
						un'espressione che rivelasse all'ingenua donzella il ritornello a metro
						obbligato di tutti gli amanti, più o meno amanti od amati! Circostanze che
						non si presentano due volte, e che non bisogna mai lasciar sfuggire alla
						prima!...</p>
               <p>Davasi una cena; una gaja brigata d'amici erasi raccolta innanzi ad un buon
						fuoco, da cui era riscaldata un'allegra sala da pranzo!...</p>
               <p>- Ebbene?... cosa c'è di nuovo a questo vecchio mondo? diceva un giovane
						attillato, arricciandosi sulla fronte una ciocca di capelli che gli davano
						un'aria più che poetica.</p>
               <p>- Bah!... sempre la stessa storia, rispondevagli dalla sua seggiola a
						bracciuoli un uomo che poteva prendersi a prima vista per quello che voleva
						mostrar d'essere, mentre vuotava un colmo bicchiere di nebiolo; la storia
						del lupo e della volpe!... ingannati e ingannatori!...</p>
               <p>- E ingannatrici.... soggiungeva un altro.</p>
               <p>- Bravo! nessuna eccezione, ribattè Arturo.</p>
               <p>- Libertà ed eguaglianza.... confermò l'uomo che poteva parer giovane.</p>
               <p>- E tu Carlo?... non fai eco?... cos'hai?... I diavoli neri ti frullano in
						capo?</p>
               <p>- Credo che sia un demonietto roseo, saltò su a dire ridendo Arturo.</p>
               <p>- Nulla, rispose Carlo: cosa volete che abbia! sono annojato, ecco tutto.</p>
               <p>- Bevi!... inauguro un brindisi col rondò della Traviata!...</p>
               <p>- Per carità, Adolfo, esclamò Carlo sbadigliando, non mi parlare di
						traviate!...</p>
               <p>- Hai ragione, sono troppe!... Abbondanza nel numero e nella specie!...
						questo però non toglie che Verdi abbia scritto della musica sublime.</p>
               <p>- Evviva Verdi!</p>
               <p>Adolfo si empiù il bicchiere e lo vuotò lasciandosi andare sovra una sedia
						canticchiando ad onta dei.... sss!... degli amici un brano della sua opera
						favorita.</p>
               <p>- Ma silenzio! che il diavolo ti porti! sento rumore nell'anticamera, disse
						Arturo alzandosi.</p>
               <p>- Sarò l'invitato di questa sera.</p>
               <p>- Ah!... l'amico Enrico! grida Arturo; e slanciandosi fuor della sala
						ricomparisce presentando all'adunanza il fratello di Adelia, che vi fu
						accolto con tutti quegli onori pieni di confidenza che si prodigano in tali
						circostanze.</p>
               <p>Il fratello di Adelia era un bel giovane dalla fisonomia franca ed aperta;
						vero tipo di studente</p>
               <quote>
                  <l>Che studia poco e non impara niente!</l>
               </quote>
               <p>come dice Fusinato.</p>
               <p>Non è a dirsi che in un momento egli fu l'amico di tutti, tutti furono suoi
						amici. Non è a dirsi come Carlo gli fosse prodigo di delicatezze e di
						cortesie.... come gli offerisse tutto sì stesso.</p>
               <p>L'indomani per tempo, Carlo batteva alla porta della sua casa, saliva con
						qualche trepidazione le scale....</p>
               <p>- C'è il signor Enrico? domandava ad una fantesca che era venuta ad
						aprirgli.</p>
               <p>- Oh, benvenuto l'amico Carlo!... esclamava una voce allegra a pochi passi da
						lui.... Enrico gli veniva incontro tutto cuore ed espansione.</p>
               <p>- Mio caro Enrico, mantengo la mia promessa, rispondevagli Carlo con aria un
						po' imbarazzata.</p>
               <p>Enrico l'introduce in un elegante salotto, alla stanza da lavoro, dove sua
						madre stava allestendo quei tanti nonnulla che occupano tutta la vita della
						donna di famiglia.</p>
               <p>- Mia madre.... ti presento il signor Carlo T.... mio amico, ottimo giovine
						della cui conoscenza mi chiamo fortunatissimo!...</p>
               <p>La madre di Enrico si alzò contraccambiando. Carlo vi rispose con una
						modestia che colmò d'ammirazione la buona signora.</p>
               <p>Da una vicina stanzetta, forse dal nido dell'innocente colomba che allegrava
						col suo sorriso quel soave albergo della pace, s'intese un lieve
						rumore....</p>
               <p>All'orecchio di Carlo non sfuggì un piccol grido soffocato che suonè dietro
						alle cortine che adornavano la porta.</p>
               <p>Un volto pallido ed animato si mostrò nello stesso istante tra la fenditura
						della tenda.</p>
               <p>- Mia sorella.... disse Enrico volgendosi a Carlo.</p>
               <p>Carlo fisso in quell'angelica apparizione, appena seppe trovare qualche
						parola che nascondesse agli occhi che lo guardavano il segreto del suo
						cuore!...</p>
            </div>
            <div xml:id="IT01004" type="chapter" n="4">
               <head>. . . . . . ? !</head>
               <p>Carlo diffatti col frequentare la casa durante la dimora che vi fece Enrico,
						s'era acquistata quella domestica intimità alla quale agognava in pensiero.
						Andavano le cose per tal modo che se era per lui ardente brama toccare la
						soglia diletta, era abitudine in quei di casa vederlo, talchè se a caso
						mancava ad alcuna di quelle riunioni ove solea trovarsi, chiedevasi dalla
						buona madre di Adelia, dove fosse.... e cosa ne potesse essere avvenuto....
						Era insomma come suol dirsi della famiglia!...</p>
               <p>Adelia dal canto suo ne era beata; a lei la fronte splendeva animata da una
						gioja che prometteva di durare eterna!... Ma quante promesse non mentono?...
						incominciando dai programmi dei giornali, fino ai dispacci dell'Agenzia
						Stefani?...</p>
               <p>Se l'amore che si svolgeva nella sua anima gentile e pura, ne aveva
						accarezzati gli infantili abbandoni.... le patetiche meditazioni.... le
						malinconie incomprese.... aveva anche rivelata la donna nella fanciulla: se
						coltivava con più cura il suo giardino.... prediligeva anche il nastro che
						dava più eleganza al suo corpiccino; la pettinatura che faceva spiccare di
						più il suo occhio di gazzella.... la sua fronte d'alabastro.... le sue gote
						rosee, fresche, come se dormiente il bacio d'un angelo gliele imperlasse coi
						colori del giglio e del melagrano!...</p>
               <p>Sul suo terrazzino cresceva la sua prediletta famiglia di fiori; ella era
						sollecita d'inaffiarli appena credeva che potessero essere offesi da un
						raggio troppo ardente di sole!...</p>
               <p>Come li amava i suoi fiori!...</p>
               <p>Erano ben essi i soli testimoni de' suoi dolci colloqui!... sentivano
						sol'essi il suono del bacio furtivo che sfiorava le sue labbra di
						corallo....</p>
               <p>Era sopra a quel piccolo e leggiadro terrazzino che soleva recarsi anelante,
						tremebonda, ad aspettare una parola che alimentasse la vita del suo cuore,
						come essi aspettavano la rugiada della sera per aprirsi rigogliosi col
						mattino.</p>
               <p>La buona signora Caterina.... la madre della fanciulla, notava quello
						sviluppo del cuore e dell'intelligenza e ne gioiva, come gioiva Adelia
						quando vedeva sul suo cespo sbucciar la rosa che aveva fatta germogliare con
						tanta cura!...</p>
               <p>Era il frutto della sua educazione semplice e pura, che aprivale innanzi i
						suoi tesori.... Povera madre!... Credo che gli angeli, che la sublime poesia
						del cristianesimo ha simboleggiati con immortali simulacri, sorridessero del
						suo sorriso ma non sempre sul ramo della rosa canta l'usignuolo!... Anche
						tra i pruni egli modula la sua canzone d'amore!... Povera Adelia!... In
						faccia alla buona madre era così modesta la parola dà Carlo!...</p>
               <p>Quando si stringeva al petto l'innocente fanciulla, baciandola sulla fronte,
						era così commossa la sua voce....</p>
               <p>La menzogna può ella vestire una forma così turpe?</p>
               <p>L'anima può ella insudiciarsi nel lezzo della colpa, quando espande dalle
						labbra un profumo di cielo?...</p>
               <p>Era una sera.... la madre incomodata lievemente, erasi coricata; Adelia che
						intenta la vegliò sino ad ora piuttosta tarda, dià a lei la felice notte con
						un bacio, poi si ritrasse nella sua cameretta.</p>
               <p>Poco vi stette; tacita tacita s'avviò verso il terrazzo....</p>
               <p>perchè trema così la sua mano che si appoggia alla spalliera di marmo dei
						suoi fiori?... è un fremito dolce che investe le sue fibre.... è l'ansia
						d'un cuore per cui non è vita che tra le braccia dell'essere a cui ha
						consacrati tutti i suoi palpiti!... un istante!... un altro ne trascorre
						accelerando le pulsazioni febbrili.... un supremo!... poi.... il paradiso
						d'un amplesso!...</p>
               <p>Carlo è là.... bello.... sorridente.... La sua voce non ebbe mai così soave
						accento!... la sua mano non fu mai così ardente!... La sua pupilla non mandò
						mai lampi di un tanto amore!... Era ben amore quello che dentro vi
						raggiava!... Era un fuoco sottile, struggitore, che s'infiltrava nell'animo
						della giovinetta sino a farle smarrir la ragione!...</p>
               <p>Essi erano là.... assisi l'uno presso all'altra!... il cielo era gemmato di
						stelle.... i neri e folti capelli della giovinetta le cadevano in abbandono
						sugli omeri di neve.... l'aria tiepida della notte scherzava tra essi, e
						pareva che mormorasse al loro orecchio una parola soave d'amore che essi
						solo comprendevano.</p>
               <p>Carlo intrecciava le sue braccia al collo della fanciulla.... e la guardava
						con uno di quegli sguardi lunghi.... ansii.... pieni d'inebriante
						voluttà.... di domande a cui non si risponde, ma che si sentono dominarci...
						Ammutoliti entrambi tacevano.... eppur tacendo parlavansi strane parole. Il
						cuore della fanciulla si sentì serrato; il suo pensiero ebbe una vertigine.
						Il giovine la strinse al seno, non vide più che quel volto raggiante
						d'amore!... non aspirò che l'alito infuocato che gli usciva dalle labbra
						curve sovra le sue nell'atto d'un bacio.... Se la terra le si fosse
						sprofondata sotto ai piedi, ella non avrebbe amato di meglio che disfarsi
						nel nulla nella foga delirante di quell'ora d'amore!...</p>
            </div>
            <div xml:id="IT01005" type="chapter" n="5">
               <head> Sempre così . . . . . . </head>
               <p>Abbandono!... suona ben trista sul labbro questa parola.... Quante memorie di
						piaceri, di speranze.... di gioje sfumate, di desideri incompiuti.... che
						passano dinnanzi allo sguardo lasciando nell'animo lo sconforto ed il
						dolore!...</p>
               <p>Se l'autunno è la più mesta stagione dell'anno, se l'Ave Maria è l'ora più
						mesta della sera.... l'abbandono è la più mesta parola che amareggi anima
						mortale nell'ora dell'affanno, quando egli batte inesorabile alla nostra
						porta chiedendo ad ognuno la sua quota di lagrime.</p>
               <p>Era sparito il roseo incarnato che faceva così belle le guancie della
						fanciulla.... i suoi occhi hanno perduta la loro gioviale vivacità, eppure
						quanto sono ancor belli!...</p>
               <p>Invano la buona madre le sta intorno con affannose domande: - inginocchiata
						innanzi ad un'immagine di Maria che imparò a pregare sin dall'infanzia, essa
						prega.... e confonde alle parole rotti singulti. Per chi prega essa?...</p>
               <p>Carlo non frequenta più così assiduo la famiglia.</p>
               <p>- La nostra posizione ha bisogno di riguardi - susurra egli all'orecchio
						della giovinetta.</p>
               <p>Un sinistro presentimento getta la tempesta in quel povero cuore; un
						terribile pensiero la spaventa; nelle angoscie del dubbio ella si strugge
						sotto gli occhi di colei che daria la vita per veder rifiorire sul suo volto
						quel sorriso che la faceva tanto beata!</p>
               <p>Passano i mesi, e col rapido fuggire di essi, cresce la cupa melanconia di
						Adelia. Un non so che di vago, di indefinibile, la agita, la turba.</p>
               <p>Quasi con timore ella fissa i suoi occhi in quelli di Carlo.... le dolci
						parole di sua madre la conturbano.... Ella china il capo quando favellandole
						amorosa le siede appresso.</p>
               <p>- Forse che più non m'ami?... Egli mi deve amare!... mormorò un giorno fra
						sì, come reagisse disperatamente contro l'immagine d'un pensiero!... Che....
						che.... debba avvenire.... è d'uopo che egli sappia.... E non finè; un
						singhiozzo convulso le soffocò la parola nella strozza, si coperse il volto
						colle mani e pianse.</p>
               <p>E' raccolta la famigliuola nella saletta da lavoro, il fratello di Adelia che
						era ritornato da qualche giorno, è ripartito per Padova.</p>
               <p>Una zia di Adelia, sorella della signora Caterina venne dalla campagna in
						quella vece a romper la noja per qualche giorno. Le due donne lavorano;
						Adelia pure trappunta; le sue mani piccole, bianche, agili, scrivono un nome
						sulla fina tela!... un nome che le suona così dolce sul labbro!... che gli
						echeggia così caro nel cuore!...</p>
               <p>Carlo arriva.... egli è più gajo del solito; il sorriso di Adelia si anima
						tosto della sua gioja.... egli se ne impronta rapido come il cristallo che
						riceve la luce e che la spande d'intorno.</p>
               <p>Eppure tutto ciò ha una forma vaga.... assomiglia la calma del mare quando
						vicina freme la tempesta; tutti sono muti e sono tristi pensieri al certo
						che concentrano intorno a quel crocchio domestico quel silenzio sì cupo.</p>
               <p>Adelia ha trascurato i suoi fiori, poi ha pianto per qualche esile
						pianticella che trovò appassita; le sembrò che fosse una speranza di meno
						che si sfrondava dall'albero delle sue illusioni!</p>
               <p>chè chè avesse però fissato.... venne il giorno che nel suo pensiero Adelia
						ebbe fisso.</p>
               <p>Carlo era secolei sul terrazzino; ve l'aveva tratto con dolce violenza;
						pareva che la fanciulla sentisse il bisogno d'annodarlo al suo passato,
						evocandone la dolce memoria.</p>
               <p>Egli pareva fuggire con ogni studio quel colloquio....</p>
               <p>Cosa si dissero?... che avvenne?... Un grido disperato d'angoscia.... come il
						singulto di un'anima che franga i suoi vincoli di carne, ha eccheggiato
						lungo i deserti appartamenti ed arrivò fino all'orecchio delle due donne che
						lavoravano.</p>
               <p>Esse accorsero.... trovarono la fanciulla sola sul terrazzo.... teneva gli
						occhi fissi sovra la scala dalla quale qualcuno era sceso.... quando si
						riscosse si gettò singhiozzando nelle braccia della madre.</p>
               <p>Povero cuore!... quanto doveva aver sofferto. . . . . . . . . . . .</p>
               <p>è una fredda mattina di febbrajo; una fitta nebbia fa argine ai pallidi raggi
						di un sole senza calore. Il passero se ne sta rattrapito sulle grondaje e
						par restìo di spiegare il suo volo agile e leggiero. Il funebre rintocco di
						una squilla vaga mestamente per l'aria pesante, umida, bassa.</p>
               <p>Adelia curva la fronte dal dolore, eppure calma e serena nella coscienza di
						sì stessa attende l'ora funesta che gli aleggia intorno.</p>
               <p>Pallida più che le bianche cortine del suo letto, ella giace là.... e nel suo
						sguardo fisso, quasi immoto, nuotano ancora le memorie dei giorni troppo
						presto trascorsi!...</p>
               <p>Tutto è silenzio.... e soltanto il soffocato singulto della povera madre che
						veglia al capezzale della giacente, turba quella quiete solenne.</p>
               <p>La giovinetta si scosse; il suo occhio incontrù quello della madre umido di
						lagrime.... colla scarna mano si strinse al seno quella fronte amata!... Le
						loro labbra si toccarono.... mandarono un sospiro... non dissero una
						parola!... qual incomparabile poema d'affetti!... quante pagine del cuore
						umano svoltesi in un attimo!... quante rivelazioni arcane comprese in un
						fremito!... qual domanda di perdono!... o qual risposta di
						adorazione!...</p>
               <p>- Ancora non venne!... mormorò ella, distogliendo lo sguardo dalla porta che
						rimanevasi chiusa.... Sempre chiusa!...</p>
               <p>La povera madre non le fù risposta: e sì che aveva tante cose a dirle!... La
						poveretta comprese quel suo pensiero; le sorrise.... le sorrise con
						quell'abbandono straziante che indovina il riposo della tomba!... e solo gli
						increbbe di lei.... di quella povera donna che lasciava sola, con un
						pensiero da accarezzare, con una memoria da amare, con un sepolcro su cui
						piangere!...</p>
               <p>Sorgeva il sole del domani: una donna raccolta in uno di quei profondi dolori
						per cui la parola non ha conforto, per cui il labbro non ha nome, pregava
						sovra una fossa appena scavata nel cimitero. Intrecciava pochi fiori ad una
						croce, li baciava e sembravagli che col loro olezzo le parlassero l'ultimo
						addio del suo povero angelo.</p>
               <p>L'istessa sera i vetri di una casa riflettevano la luce di dorati doppieri.
						Carlo volteggiava con una vispa donzella tra le melodie d'un valtzer, e
						mormorava all'orecchio della sua danzatrice la solita menzogna di tutti, e
						di tutti i giorni: t'amo!...</p>
            </div>
            <trailer>FINE</trailer>
         </div>
      </body>
   </text>
</TEI>
