<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:id="IT19030"
     xml:lang="it">
   <teiHeader>
      <fileDesc>
         <titleStmt>
            <title>Una Passione: ELTeC edition.</title>
            <author> Zuccari, Anna Maria (1846 - 1918)</author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words">55822</measure>
         </extent>
         <publicationStmt>
            <publisher ref="https://distant-reading.net">COST Action "Distant Reading for European
               Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="printSource">
               <title>Una Passione</title>
               <author> Zuccari, Anna Maria </author>
               <respStmt>
                  <resp> Editor </resp>
                  <name> Treves, Emilio and Giuseppe </name>
               </respStmt>
               <publisher>Fratelli Treves</publisher>
               <pubPlace>Milano.</pubPlace>
               <date>1910</date>
            </bibl>
            <bibl type="firstEdition">
               <date>1903</date>
            </bibl>
         </sourceDesc>
      </fileDesc>
      <encodingDesc n="eltec-1">
         <p><!--Tutti i materiali paratestuali della fonte cartacea non riconducibili alla responsabilità dell'autore dell'opera sono stati soppressi nella versione digitale Livello medio: controllo a 
            video con collazione con edizione di riferimento I simboli di citazione e di discorso diretto presenti sulla fonte cartacea sono stati rappresentati sulla versione digitale 
            I trattini di sillabazione a fine riga sono stati soppressi e le parole ricomposte Classificazione Decimale Dewey Classificazione generi BibIt--></p>
      </encodingDesc>
      <profileDesc>
         <langUsage>
            <language ident="ita">Italiano</language>
            <language ident="fr">French</language>
            <language ident="lat">Latin</language>
         </langUsage>
         <textDesc>
            <e:authorGender key="F"/>
            <e:size key="medium"/>
            <e:reprintCount key="high"/>
            <e:timeSlot key="T4"/>
         </textDesc>
      </profileDesc>
      <revisionDesc>
         <change when="2022-02-11"> Revision in ELTeC format: Demma, Lorenzo </change>
      </revisionDesc>
   </teiHeader>
   <text>
      <body>
         <div type="chapter" n="1">
            <head>UNA PASSIONE</head>
            <head>I</head>
            <quote>
               <p>
                  <emph>Conosco Porta Renza</emph>
               </p>
               <p>
                  <emph>Al muschio ed al zibetto.</emph>
               </p>
               <ref>(Strenna del "Vesta Verde").</ref>
            </quote>
            <p>L'uscio a vetri del <emph>Ristorante Savini</emph> si aperse lasciando passare due
               signori che si fermarono un istante sulla soglia, quasi l'uno aspettasse dall'altro
               la prima mossa; ma poi contemporaneamente voltarono a destra verso l'ottagono della
               Galleria rialzando il bavero della pelliccia.</p>
            <p>- Mi par che questo sia un posto terribile per le bronchiti.</p>
            <p>- Avete ragione. Sarei dolente che un malanno di tal genere dovesse lasciarvi un
               brutto ricordo del clima milanese. Affrettiamo il passo.</p>
            <p>- Non venite a teatro?</p>
            <p>- No, grazie. Sono aspettato.</p>
            <p>Molta gente invadeva la Galleria. Era l'ora degli appuntamenti fra amici che vogliono
               passare la serata insieme; l'ora in cui i vecchi mariti lasciano le dolcezze del
               focolare domestico per andar fuori a fare una fumata in libertà; mentre i giovani
               sposi escono insieme e fermandosi alle mostre tentatrici dei negozi si offrono l'un
               l'altro, coll'immaginazione, i più splendidi regali. Qualche famiglia attraversava
               rapidamente la Galleria per recarsi al teatro Manzoni, urtando i passeggeri, nella
               tema di perdere le prime scene della commedia. Qualche figura femminile, solitaria,
               eccentrica, si aggirava lentamente.</p>
            <p>- <foreign xml:lang="fr">
                  <emph>Vous avez des jolies femmes</emph>
               </foreign> - disse in francese quello dei due signori che era straniero e che veniva
               a <corr>Milano</corr> per la prima volta.</p>
            <p>- Peuh! - fece l'altro, sbirciando una bionda che gli passava a fianco con un lungo
               soprabito a sacco e un cappellone verde con piume gialle - se non vestissero così
               male...</p>
            <p>- Le milanesi tuttavia hanno fama di essere eleganti.</p>
            <p>- Vi prego di credere che nemmeno cinque su dieci delle variopinte creature che
               incontriamo sono milanesi. Ma che cinque! Neppure tre su dieci. Forse che a
                  <corr>Milano</corr> vi sono ancora delle milanesi?</p>
            <p>Lo straniero non avvertì l'accento caustico del suo compagno, ma rispondendo a una
               verifica di fatto soggiunse:</p>
            <p>- È il destino delle grandi città quello di rinnovarsi continuamente cogli elementi
               della provincia, ed è provvidenziale questo flusso di sangue forte e rigoglioso là
               dove c'è maggior consumo di energie.</p>
            <p>- Sì, ma le altre città conservano ad onta di tutto la primitiva caratteristica, la
               imprimono ai nuovi venuti dei quali assorbono l'intelligenza e la forza piegandole a
               loro immagine. Guardate <corr>Parigi</corr>, guardate <corr>Londra</corr>, guardate
                  <corr>Vienna</corr> e <corr>Berlino</corr>; chi vive nelle loro mura diventa ben
               presto cittadino. A <corr>Milano</corr> i provinciali restano provinciali, e ne
               abbiamo a torme. Udite i dialetti; ah! ma voi non potete comprenderli. È un
               campionario di tutte le regioni d'<corr>Italia</corr>. Essi distruggono il tipo
               milanese.</p>
            <p>- Buon avviamento alla lingua universale - concluse ridendo lo straniero che forse
               aveva trovato irriverente il paragone fra <corr>Milano</corr> e le quattro grandi
               città fra cui stava la sua.</p>
            <p>- Perchè, vedete - continuò l'altro con fuoco - io potrei rassegnarmi alla scomparsa
               del milanese uomo, ma la donna milanese, oh! la donna milanese chi potrà sostituirla?
               Chi ci darà la grazia della <emph>madamina</emph> di una volta, con quel velo nero
               sui capelli che nessuno vedrà mai più? Ne avete almeno udito parlare, voi, di quel
               velo che non era sdegnato neppure dalla gran dama? Pensate che esso sta agli
               sgangherati cappellacci moderni come una piccola e penetrante stella dei cieli
               azzurri alla fiamma scialba e sfacciata di un lampione di stagno.</p>
            <p>- Terrò nota della definizione, domandandone scusa preventivamente alle milanesi
               moderne.</p>
            <p>Sboccarono intanto dalla Galleria sotto i Portici e la massa imponente del Duomo li
               arrestò di nuovo.</p>
            <p>- È fantastico, ed è insieme di una realtà palpitante! Finchè vi resterà questa
               meraviglia <corr>Milano</corr> sarà sempre dei milanesi.</p>
            <p>La frase era un po' vaga, ma l'intenzione appariva gentile è l'altro ringraziò con un
               sorriso. Gli venne bensì in mente una questione dolorosa che poteva rinchiudersi in
               due parole: resterà così? Ma le due parole non le disse perchè non aveva voglia di
               incominciare un discorso sull'arte in quel momento. Si contentò di guardare
               intensamente le merlature bianche, di un bianco gelido sotto i raggi della luna
               invernale, quasi ricami di neve fioriti sui bruni pilastri contro i quali veniva a
               frangersi ed a morire l'effimera vita dei Portici colle sue innumeri fiammelle di
               luce elettrica, coll'onda della folla dolcemente eccitata nel piacevole lavorio della
               digestione.</p>
            <p>Guardò il suo bel Duomo, come soleva far sempre senza parlare. Solamente quando
               furono all'ultima arcata dei Portici rallentò il passo, senza togliere gli occhi da
               quella meravigliosa cosa che è il fianco del Duomo, parete intermedia fra la terra e
               il cielo, slancio del pensiero che inceppato dalla creta la sforza per innalzarsi a
               raggiungere il sogno.</p>
            <p>- Da che parte andate? - chiese lo straniero, Il milanese, con un gesto largo, indicò
               il Corso.</p>
            <p>- Non volete proprio venire alla Scala?</p>
            <p>- Non posso.</p>
            <p>- Anche per me è troppo presto per andare a rinchiudermi. Preferirei passeggiare
               alquanto. Siccome non vado per l'opera ma per lo spettacolo dei palchi, ritardando
               non ho nulla da perdere. Credo anzi che le signore eleganti qui, come altrove, amino
               farsi desiderare.</p>
            <p>- Accompagnatemi allora.</p>
            <p>- Volentieri. Il vostro giornale vi lascia libero alla sera?</p>
            <p>- Sì, fino ad una certa ora. Dovrò andare in redazione prima di coricarmi. E voi non
               scrivete in viaggio?</p>
            <p>- Qualche nota appena per il mio taccuino.</p>
            <p>S'avviarono giù per il Corso, bighellonando, urtati e separati tratto tratto dalla
               corrente umana che risaliva il sentiero.</p>
            <p>- È una specialità di questo Corso l'uso quasi esclusivo di un solo sentiero, lo
               avrete osservato anche voi. È un darsi di gomito ininterrotto, ma nessuno scende,</p>
            <p>- Neppure i provinciali?</p>
            <p>- Ah! Ah! - fece il giornalista afferrando lo scherzo con disinvoltura - prevedo che
               le vostre note saranno piccanti. Ma, sul serio, i provinciali che vengono fuori dal
               loro guscio quando non sono i migliori sono i peggiori addirittura,
                  <corr>Milano</corr> lo sa.</p>
            <p>Per un tratto, fin verso il tempio di S. Carlo, il giornalista fu occupato a
               rispondere ai saluti di un gran numero di persone. Faceva ciò con una cortesia
               fredda, rizzando impercettibilmente la bella testa leonina dove lo sguardo troppo
               vivo sembrava cercare un rifugio dietro i cristalli lievemente cobalizzati de' suoi
               occhiali d'oro. Era un uomo di statura media ma che sembrava alta per la snellezza
               delle forme e per il portamento altero. Di pronto ingegno, fornito di studi discreti,
               si era fatto la sua strada da sè senza crearsi troppi nemici ed ora imperava dalle
               colonne di un giornale influente reggendo lo scettro con mano sicura.</p>
            <p>Oltrepassata la colonna del Leone gli incontri diradarono e i lumi anche.
               L'antichissima chiesuola di S. Babila, accoccolata come una vecchietta dormente, non
               fu nemmeno scorta dai due passeggiatori che tenevano ancora il sentiero di sinistra.
               Il Corso, che quivi si allarga e si prolunga in una doppia fila di case signorili,
               acquistava dalla solitudine una imponenza grandiosa che sembrava riposare dal tumulto
               di prima. L'aria stessa era più pura, così che i due per istinto si arrestarono a
               respirarne una larga boccata; e come lo straniero osservava le colossali cariatidi di
               un palazzo, l'altro notò: - È il Seminario, fondato da Carlo Borromeo. Ha un bel
               cortile interno,</p>
            <p>- Queste cariatidi risentono il loro tempo.</p>
            <p>- È vero. Per quanto incaricate di rappresentare la Pietà e la Religione, il loro
               aspetto è molto profano. Quell'altro palazzo, a destra, col frontone a triangolo,
               potrebbe narrare i fasti dell'epoca napoleonica. Da quel parapetto di marmo
               Giuseppina volse in giro gli occhi seducenti avvezzi alle conquiste... Guardate da
               quest'altra parte: in quella casa modesta ebbe il suo epilogo un amore che venne
               consacrato nelle pagine ardenti di un <corr>Roma</corr>nzo.... E qui, vedete
               l'impronta di un obice nello stipite della porta? Fu nel quarant'otto...</p>
            <p>Evocate nel silenzio della notte le cose riprendevano l'anima antica. E veramente là,
               in quell'ampio Corso segregato dal movimento cittadino, dove non mettono capo nè
               affari, nè industrie, nè piaceri, dove i nuovi venuti non scelgono la loro
               abitazione, dove scarsi si aprono i negozi o raramente di sera si avventura qualcuno,
               là, alla vecchia Porta Renza, ribattezzata in Porta Venezia, il milanese ligio alle
               tradizioni si sentiva nella sua <corr>Milano</corr>.</p>
            <p>Una nebbiolina leggiera venendo su dal Naviglio e unendosi alla umidità dei giardini
               gli dava quella sensazione profonda, di una dolcezza voluttuosa, di una intimità
               penetrante, che difficilmente intendono coloro che a <corr>Milano</corr> non sono
               nati. Colla pelliccia tirata sulle orecchie, un'eccellente <emph>virginia</emph> tra
               le labbra, egli diventava comunicativo.</p>
            <p>- Su queste pietre camminarono Ugo Foscolo e Parini. Come noi essi vissero in una
               notte d'inverno pari a questa, fra queste case velate. Qui venivano a passeggiare due
               stranieri grandi ammiratori di <corr>Milano</corr>: Stendhal e Balzac. Balzac,
               lontano, invidiava ancora l'amico che poteva aggirarsi lungo il marciapiede di questo
               bel Corso dove abitava la donna amata... Vi narro tali particolari perchè siete
               poeta, chè del resto non ne varrebbe la pena.</p>
            <p>- Grazie del privilegio che mi concedete. Vorrei potervelo rendere con un poema su
               questa notte incantevole. Ma forse abuso della vostra cortesia.</p>
            <p>Per tutta risposta il giornalista gli strinse il braccio amichevolmente.</p>
            <p>- Chiedete a questo deserto le memorie dei Corsi mascherati; i cento idillii che si
               intrecciarono a cento congiure; le belle ardimentose che dai veroni gettavano
               coriandoli tutta una giornata coll'ardore di moschettieri in guerra e che alla sera
               apparivano nei palchetti, raggianti, vestite di bianco in un palco, di rosso
               nell'altro, e nell'altro di verde!</p>
            <p>Lo straniero rimase un istante sopra pensiero e poi disse:</p>
            <p>- Voi non le avete viste queste cose.</p>
            <p>- No; ma le udii narrare tante e tante volte in famiglia, vidi le coccarde che mia
               madre conservava gelosamente, udii i racconti delle eroiche imprese e, sapete, la
               fantasia galoppa. Appartengo per mia disgrazia ad una generazione di intermezzo. Non
               sono abbastanza vecchio per rifuggire dagli ideali presenti, eppure non so
               svincolarmi dal sogno glorioso che fecero i miei padri. Triste è il vivere fra due
               età!</p>
            <p>Un lungo silenzio chiuse queste parole e, tacendo, ognuno dei due interlocutori venne
               a seguire per proprio conto un ordine di idee affatto svincolate da quelle del
               compagno. Lo straniero</p>
            <p>pensava al suo paese; gli venne in mente sopra tutto con acutezza straordinaria di
               rimpianto una sera di inverno, un vero inverno nordico con quindici gradi sotto zero,
               e la corsa che egli aveva fatto, coll'ali ai piedi, verso una finestra fiocamente
               illuminata... In quel momento il giornalista emise un sospiro.</p>
            <p>- Perdonatemi.</p>
            <p>- Che mai?</p>
            <p>- La mia indiscrezione.</p>
            <p>- Ma non la vedo.</p>
            <p>- Mi avete detto che siete aspettato. Se è una donna... non vorrei disturbarvi.</p>
            <p>- Si tratta di una donna, ma non di un convegno amoroso. Cade il compleanno di una
               cara amica al quale non vorrei mancare. Mi picco di essere fedele.</p>
            <p>Qualche cosa di caldo nell'accento del giornalista fece comprendere allo straniero
               che la donna era giovine e bella. Egli lo sapeva diviso dalla moglie; ma nei loro
               rapporti affatto intellettuali non si era mai trovato il posto per una confidenza
               intima. Lo straniero, non sapendo precisamente in quali acque navigava, non rispose
               nulla; ma appunto questo imbarazzo prolungato per alcuni istanti nella quiete
               misteriosa della via deserta, già presso alla barriera, con quell'interlocutore
               discreto che veniva a <corr>Milano</corr> per la prima volta, forse l'unica, e che ad
               ogni modo ripartiva all'indomani, rese loquace l'uomo che per diffidenza
               professionale votavasi abitualmente a nascondere i propri sentimenti. Senza aspettare
               la replica, senza parlare direttamente nè a sè stesso, nè al compagno, nè ai fantasmi
               della notte, mosso da un subito bisogno di espansione esclamò:</p>
            <p>- Che donna!</p>
            <p>E lo straniero fu peggio di prima imbarazzato. Volendo ad ogni modo dire qualche cosa
               arrischiò una osservazione generale sulle donne che sanno amare.</p>
            <p>- Sì, queste donne sono preziose - interruppe il giornalista - ma sono più rare
               quelle che si fanno amare. Non è un paradosso, vi assicuro. Farsi amare è una cosa
               difficilissima. Vi riescono solamente le donne che hanno grandi qualità. Per le altre
               c'è il desiderio, il quale passa presto, come sapete. Quelle - soggiunse dopo una
               pausa - incitandoci ad amarle mettono in movimento la nostra fantasia, la nostra
               generosità, la nostra devozione, tutti gli istinti superiori che la mancanza di amore
               atrofizza. Quando non vi fossero più nel mondo donne capaci di suscitare in noi
               l'eroe, dove mai si rifugierebbero la bellezza e la nobiltà della vita? Amare è la
               missione dei buoni; farsa amare è quella degli intelligenti. La portata è di gran
               lunga superiore.</p>
            <p>- Credo che abbiate ragione,</p>
            <p>Si trovavano in fondo al Corso, vicino al bastione. Lo straniero gettò uno sguardo
               inquieto al di là della barriera.</p>
            <p>- Ma dove abita la vostra regina?</p>
            <p>- Regina! - ripetè il giornalista con un sorriso di compiacenza. - Ecco un titolo che
               lo compete a meraviglia. Abbiamo già passata la sua casa: torniamo indietro. È a due
               passi, appena svoltata la via che mette ai giardini, Regina di bellezza! Regina
               d'intelligenza! Sì, regina, Avrete notato - continuò animandosi - che ciascuno di noi
               ha un rango naturale non sempre in accordo col così detto, rango sociale. C'è una
               aristocrazia di nascita e questa obbligando chi ne è investito ad essere nobile,
               comunque sieno le esigenze della sua vita, fa sì che vediamo brillare, anche
               offuscate di qualche macchia, le faccette del diamante originario.</p>
            <p>- "La perla nelle macerie".</p>
            <p>- Fate conto, quantunque non vorrei lasciarvi l'impressione di macerie soverchie
               intorno alla mia amica. No, il paragone non va. Direi piuttosto una perla mal legata,
               fuori di posto.</p>
            <p>Comprese di aver detto troppo o troppo poco. Gettò via il sigaro con un movimento,
               brusco e soggiunse:</p>
            <p>- Vi annoio?</p>
            <p>- Come potrebbe un <corr>Roma</corr>nziere, un poeta dite voi, annoiarsi nelle cose
               dell'anima? Vi faccio grazia dell'interesse che mi destate personalmente, ma con
               tutta franchezza vi dirò che io viaggio alla maniera di Yorik, per conoscere gli
               uomini e le loro passioni.</p>
            <p>Il giornalista, alla luce di un fanale, consultò il suo cronometro.</p>
            <p>- Cinque minuti ancora. Probabilmente noi non ci trove Remo mai più insieme così, ed
               oggi aggiungendo un foglio alle vostre note scriverete: "A <corr>Milano</corr>, in
               una bella sera d'inverno, passeggiando sul vecchio Corso di Porta Renza, l'amico X mi
               parlò dell'amore e della donna...". I commenti ve li abbandono,</p>
            <p>- Volete dirmi almeno se pensando a voi potrò credervi felice?</p>
            <p>- Ignoro se sarò sempre felice; felice forse non lo sono neppure oggi. La felicità è
               altra cosa. Ho amato questa donna come un pazzo, sei anni fa. Ella vuole ora che
               l'ami come un saggio e procuro di obbedirla. Non per nulla si è regine. È incredibile
               come ella sa tenere avvinti tutti coloro che ha conquistato una volta. Capirete che
               non basta essere giovane e bella per ottenere ciò.</p>
            <p>- È un'attrice o una signora dell'alta società?</p>
            <p>- Nè l'una nè l'altra. Or sono vent'anni ero un giovinetto imberbe; compivo un
               viaggio di istruzione in Inghilterra; molti fatti di allora mi sfuggirono, ma ricordo
               un processo tristamente celebre, svoltosi qui, e dove un avvocato già di dubbia fama
               suscitò grandi clamori per le sue audacie, di Remo così, <emph>extra lege</emph>. Era
               un briccone di un ingegno straordinario, appartenente ad una famiglia distinta per
               censo e per onestà. Dopo di avere gabbato mezzo mondo mangiandosi un patrimonio
               cospicuo, scomparve non si seppe mai bene come, lasciando una moglie ed una bimba;
               povere creature sballottate da un appartamento sontuoso ad una camera ammobiliata,
               avvezze agli agi, incapaci di lavorare, indurite agli scrupoli... Vi lascio
               immaginare quale esistenza! Io allora non le conoscevo. Incontrai la figlia qualche
               anno fa. Orfana, tornava da un lungo soggiorno all'estero...</p>
            <p>Passo passo avevano percorsa via Palestro e si trovavano sul viale che separa i due
               giardini. La solitudine era completa. Da una parte e dall'altra i rami nudi degli
               alberi biancheggiavano avvolti in un leggiero strato di brina. Sotto i fanali della
               Villa Reale la sentinella, ravvolta nel cappotto d'inverno, misurava lentamente il
               breve tratto di sentiero proiettando la sua ombra mobile e silenziosa sulle pietre
               indurite dal gelo.</p>
            <p>- Nata sui gradini di un trono ella sarebbe stata Semiramide. Sarebbe stata Imperia
               nel magnifico Cinquecento. Ma i tempi sono meschini per l'espansione delle forti
               individualità. Il suo regno è limitato al primo piano di quella casa dove vedete
               trasparire la luce attraverso cortine color di opale e dove ella tiene la sua Corte.
               Ebbe poi la fortuna di fare in tempo una eredità che la mette al di sopra del
               bisogno... Brrr! Il freddo diventa pungente.</p>
            <p>- Non vi trattengo più. Andate dove vi aspettano,</p>
            <p>- Se non partiste così subito le chiederei il permesso di presentarvi. Senza permesso
               non oso. Ella ha uno statuto inviolabile. Pensate che non tollera una famigliarità in
               pubblico nemmeno dai più intimi amici. Una regina, vi ripeto.</p>
            <p>- Tullia d'Aragona - mormorò lo straniero.</p>
            <p>- Forse, ma non si impanca come Tullia a fare la letterata. Convenite che il
               vantaggio è grande. Ella ha preso per motto un verso di un'altra donna emula di
               Tullia, la Veronica Franco: <emph>Se bene o male io stessa mi contento</emph>. Un
               senso innato di fierezza e di onestà a suo modo la guida dignitosamente fuori della
               legge comune. Da suo padre ha ereditato l'ingegno scintillante, ebbe una educazione
               signorile ed ha anche della bontà, quando occorre, senza esserne mai schiava. Non è
               lei, per esempio, che si lascerebbe derubare od ingannare dai suoi domestici, ed ha
               domestici affezionati che la servono da anni. Quanto alle relazioni non riceve donne.
               Quelle della sua nascita e della sua cultura non le perdonerebbero gli errori suoi e
               de' suoi genitori: delle altre non saprebbe che farne. Per gli uomini pure ha un
               certo criterio di selezione che rende i suoi ricevimenti ambitissimi. "Nè libertini
               nè sciocchi" ha scritto di suo pugno sulla prima pagina dell'albo dove raccoglie le
               firme de' suoi ammiratori. Capirete, si sta all'erta così e si riesce ad essere un
               po' meno imbecilli!</p>
            <p>- Badate a non perdere la testa.</p>
            <p>- Se anche la perdessi ella è donna da ritrovarmela e rimetterla a posto.</p>
            <p>Lo straniero questa volta si mise a ridere sonoramente, correggendo ciò che vi poteva
               essere di indiscreto nel suo riso con una energica stretta di mano.</p>
            <p>Rientrando poi all'albergo, alle ore piccole, non scrisse nel suo taccuino ciò che
               precisamente avrebbe voluto il suo compagno, ma vergò sotto la data del giorno queste
               sole parole: "Gli innamorati sono sempre e dappertutto gli stessi".</p>
         </div>
         <div type="chapter" n="2">
            <head>II.</head>
            <quote>
               <p>
                  <emph>Se bene o male io stessa mi contento</emph>.</p>
               <ref>(VERONICA FRANCO).</ref>
            </quote>
            <p>Col passo sicuro dell'abitudine il giornalista varcò una porta di simpatica apparenza
               che a lui principalmente, milanese autentico, doveva piacere per il carattere
               generale di comodità e di agiatezza ambrosiana senza ricerche ostentate e senza
               sciatterie. Era una di quelle porte del settecento come se ne vedono ancora nei
               vecchi quartieri, con motivi ornamentali dalle curve morbide tutte piene del calore
               intimo e particolare che si ritrova in certi barocchi. Un breve andito, una
               portineria modesta, un cortile con un po' di verde, e finalmente una scala non troppo
               ampia ma che acquistava signorile aspetto dalla bussola chiusa e da un tappeto di
               panno rosso sobriamente illuminato da una fiamma a gaz. Suonò il campanello del primo
               piano e al domestico che venne ad aprirgli chiese:</p>
            <p>- C'è molta gente?</p>
            <p>- Molta; ma qualcuno sta già accomiatandosi per la serata di gala alla Scala.</p>
            <p>Benedetta serata! pensò il giornalista ravviandosi gaiamente i capelli; ed essendosi
               in quel punto rammentato che vi doveva pure essere un gran ballo in casa Visconti ne
               trasse argomento di tale letizia che entrò nel salotto con una baldanza affatto
               giovanile.</p>
            <p>La signora del luogo stava seduta da sola sopra un divano. Era vestita di velluto
               nero con scollo a punta, circondato da una trina meravigliosa fermata da un gioiello;
               le maniche, che si arrestavano al di sopra del gomito, erano pure terminate dalla
               medesima trina e dalla ripetizione in piccolo del medesimo gioiello. Niente altro. Lo
               sfolgorìo che la avviluppava quasi un nimbo, dando al subito vederla l'impressione
               esatta di una apparizione, veniva dal suo interno, da' suoi occhi, dal suo
               sorriso.</p>
            <p>Era una creatura di sogno; aveva del fiore e del raggio. Non si poteva vederla senza
               provare il bisogno inconsulto di vivere nell'orbita della sua vita, ammirandola,
               quasi ringraziandola del bene che faceva colla sua bellezza; bellezza mobile,
               impressionante, che andava dallo sguardo alle labbra come un lume portato a mano il
               quale alterna bagliori improvvisi ad ombre piene di suggestione. La maggior parte di
               coloro che la frequentavano non avrebbe saputo dire se fosse bruna o bionda, tanto le
               caratteristiche dei due tipi si fondevano in quella specie di aureola che sembrava
               assorbire tutti i particolari del suo volto per non lasciare che una visione di luce;
               e se da questa immagine del raggio si passava a quella del fiore, era perchè la
               fragile esilità del corpo che la sorreggeva e la grazia cedevole dei movimenti
               suscitavano veramente l'idea di uno stelo. Ma al di sopra ancora della forma e del
               colore il mistero dell'intelligenza, sempre presente in lei e sempre vigile, vibrante
               ad ogni impressione, sia che si affacciasse qual da spiraglio aperto al varco della
               pupilla o che frenato preferisse adombrarsi in un lieve caratteristico batter delle
               ciglia, dava a tutto il suo essere l'impronta di una personalità squisita.</p>
            <p>Come la prima volta, come sei anni addietro, il giornalista rimase un momento
               estatico a contemplarla, nascosto dal gruppo di persone che circondavano il
               divano.</p>
            <p>- Sempre lei! non è vero? - mormorò al suo fianco con voce tremula da capra e
               pronuncia mancante qua e là di alcune consonanti, un signore lungo, cui il
               giornalista si affrettò a stringere la mano.</p>
            <p>- Oh! don Peppino . È un bel pezzo che siete qui? Io non potei venire prima in causa
               di un collega... uno straniero, col quale dovetti pranzare... Ma quanta gente!
               Speravo maggiore intimità. Una volta eravamo in pochi a conoscere la data del suo
               compleanno.</p>
            <p>- Una volta!! - ripetè don Peppino allentandosi coll'indice il nodo della cravatta. -
               Figuratevi che io la conobbi quando aveva ancora le treccie giù per le spalle e suo
               padre e sua madre ricevevano la migliore società di <corr>Milano</corr>. Abitavano in
               casa d'Adda, là, ai Portoni, e Norina non era allora così bella... Ne corse poi
               dell'acqua sotto ai ponti!</p>
            <p>- Sì. Noi siamo i suoi più vecchi amici.</p>
            <p>Il giornalista pronunciò questa affermazione con tanto maggior calore in quanto che
               don Peppino aveva una diecina d'anni più di lui, i capelli brizzolati, la voce t,Remo
               lante e tutt'insieme non gli era mai parso un rivale pericoloso; anzi contribuiva col
               suo nome patrizio e colla sua dignitosa persona al decoro di quel ricevimenti, e
               perciò gli faceva festa volentieri.</p>
            <p>Due giovani ed eleganti ufficiali di cavalleria si inchinarono intanto a baciare la
               mano della signora.</p>
            <p>- Non posso soffrire gli ufficiali di cavalleria! - esclamò il giornalista.</p>
            <p>- Eppure sono molto carini.</p>
            <p>- Fatemi il piacere!</p>
            <p>- Hanno una bella divisa.</p>
            <p>- Che! Si dovrebbe interdire ai militari di presentarsi in società con quegli abiti
               da operetta. È un'idea, sapete? I chirurghi vestono un casaccone speciale quando
               fanno le operazioni e i magistrati la toga quando vanno alle Assise, ma non si
               permettono di comparire a quel modo davanti alle signore. Voglio scrivere un
               articolo.</p>
            <p>Don Peppino . rideva quietamente, da persona bene educata.</p>
            <p>- Vi tirerete addosso tutto l'esercito e buona parte del bel sesso. È ben vero che si
               sono fatte delle guerre per motivi anche più futili. Dario dichiarò guerra agli
               Ateniesi perchè i loro fichi erano superiori a tutti gli altri. Lo disse...</p>
            <p>Il giornalista non lo ascoltava più. Avendo scoperto una breccia nella siepe degli
               ammiratori si slanciò. Ella lo accolse con un sorriso:</p>
            <p>- Vi aspettavo, caro.</p>
            <p>La musica di queste tre parole e il dolce rimprovero che contenevano o che parve a
               lui che contenessero, gli fece salire al cervello un fumo di ebrezza. Cercò a tastoni
               una sedia il più possibilmente vicina al divano, trovò uno sgabello e vi si lasciò
               cadere. Da quel posto umile ma invidiato contava di lasciar sfollare un poco gli
               intrusi (così egli chiamava i nuovi venuti) e pascersi intanto della vista della
               signora, quando un sorriso caustico sbocciato proprio davanti a lui sul viso di un
               uomo che occupava la poltroncina più immediata accanto al divano gli gelò il sangue
               nelle vene. Wilss ! fischiò una serpe dentro il suo petto.</p>
            <p>Come se l'altro lo avesse udito e volesse procurarsi il godimento felino del gatto
               che tende la zampa vellutata al topo, lo salutò con un cenno del capo troppo gentile
               perchè il giornalista potesse esimersi dal fare altrettanto. Ma pur salutando
               mulinava iroso: Che cosa fa qui costui? Perchè è venuto ancora? Perchè le sta così
               dappresso? Perchè mi guarda a quel modo?</p>
            <p>L'oggetto di tale monologo interrogativo poteva avere dai trent'otto ai quarant'anni
               e quantunque i lineamenti irregolari, il naso camuso, le mascelle grosse non lo
               additassero quale tipo di bellezza, era pure un magnifico campione della razza umana
               per il doppio sentimento di intelligenza e di forza che si sprigionava da tutto il
               suo essere. Vestiva con quella apparente trascuratezza inappuntabile dei veri ricchi
               che non si curano affatto della esteriorità ed aveva nel contegno, nello sguardo,
               nello stesso silenzio una espressione di dominio così sicura e tranquilla che il
               giornalista, sempre più irritato, lasciò improvvisamente lo sgabello e rincorrendo
               don Peppino che stava coll'occhialetto in mano a contemplare un quadro poggiato sopra
               un cavalletto gli domandò a bruciapelo:</p>
            <p>- Ma quell'americano non era andato in America?</p>
            <p>- Quale americano? - fece candidamente don Peppino sgranando gli occhi.</p>
            <p>- Quel Wilss della malora.</p>
            <p>- Ah! mister Wilss . Ebbene, egli è andato e poi è ritornato. Che ve ne pare di
               questo quadro?</p>
            <p>Il giornalista gettò sulla tela una occhiata distratta pronunciando:</p>
            <p>- È un nuovo acquisto?</p>
            <p>- È il mio dono per il compleanno - rispose don Peppino con un sorriso di
               compiacenza. - Vedete queste parole scritte a tergo? (voltò il quadro per un
               istante). <foreign xml:lang="lat">
                  <emph>A te principium tibi desinet</emph>
               </foreign>. L'ho conosciuta sì piccina!</p>
            <p>- Dove le avete trovate le parole? Già un feroce lettore quale voi siete pesca sempre
               nei libri. È per questo che quando parlate non si sa mai se siete voi o un altro.</p>
            <p>- È il motto di Mirabeau a Sofia - tornò a rispondere don Peppino senza rilevare
               l'acrimonia dell'amico. - Il quadro vi piace?</p>
            <p>Il giornalista questa volta lo guardò più attentamente palpando colla mano un piccolo
               oggetto in fondo alla sua tasca.</p>
            <p>- È un Alma Tàdema forse? - È un Burne; ma assomiglia infatti a qualcuno del Tàdema.
               I due pittori hanno un punto di contatto quando si tratta di raggruppare diverse
               figure; anche qui l'effetto è un po' disperso; non al punto dell'Adriano che non
               trovando compratori fu dallo stesso autore tagliato in tre e venduto a spicchi come
               un cocomero... Questa è una scena rifatta del Convito di Peleo. Osservate di grazia
               la donna a destra... non è il suo sorriso?</p>
            <p>Richiamato alle preoccupazioni gelose il giornalista esclamò:</p>
            <p>- Parlatemi di quell'americano. Che cosa fa qui?</p>
            <p>- Io non ne so nulla caro amico. Lo abbiamo trovato l'anno scorso come oggi,
               ricordate? Quando e dove Norina lo abbia conosciuto non si seppe mai. Egli le fece
               allora una corte in piena regola, gliela fa probabilmente ancora; e siccome sarebbe
               un po' arrischiato anche per un americano imitare i cavalieri del tempo di Artù, i
               quali per provare alla loro dama che erano insensibili a tutto ciò che non fosse il
               loro amore andavano attorno di piena estate colle pellicce e di pieno inverno nudi
               affatto, mister Wilss si accontenta di traversare l'Oceano per venirle a presentare i
               suoi auguri. Non c'è male. È cavalleria da milionari.</p>
            <p>Il giornalista, essendosi abbastanza rosolato da questa parte, stimò che valesse
               meglio ripresentare l'altro fianco al fuoco e tornossene al suo posto sullo sgabello
               che era rimasto vuoto perchè i visitatori a poco a poco se ne andavano. Ma chi non si
               muoveva era il signor Wilss . Allora, facendo buon viso alla sorte qualunque fosse,
               l'eccitabile amante si rassegnò a prendere quel tanto che avrebbe potuto se non
               voluto, ed ammansandosi man mano sotto gli sguardi e le accorte parole della signora,
               riprese il suo giogo fiorito intorno al divano fra i quattro o cinque che erano
               rimasti, spiando l'opportunità di un colloquio più intimo.</p>
            <p>- Eleonora , mi fai morire! - le susurrò all'orecchio in un momento in cui si era
               impegnata una discussione fra uomini.</p>
            <p>Ella si volse a guardarlo coi begli occhi corrucciati dentro cui passò un lampo:</p>
            <p>- Lo meritereste bene... almeno per un poco. Anzitutto...</p>
            <p>- Lo so, lo so, perdonate, ma vi amo tanto!</p>
            <p>- Ed è una ragione per starvene rannuvolato così tutta la sera, la sera del mio
               compleanno?</p>
            <p>Gli aveva teso la mano e il braccio bianchissimi sotto il velluto nero della manica.
               Egli si curvò ad esaminare il gioiello che fermava la trina sulla piegatura interna
               del gomito, ma in realtà distratto dalla delicatezza madreperlacea che appariva in
               quel punto dove una vena azzurra serpeggiava fra le nevi leggermente concave in una
               morbidezza che sembrava chiamare le labbra irresistibilmente.</p>
            <p>- Siete ancor più bella con quest'abito, se non fosse troppo serio per la vostra
               giovinezza.</p>
            <p>- Sapete che entro oggi nel trentesimo anno? L'ho messo apposta quale proposito di
               vita più saggia.</p>
            <p>Egli la guardò inquieto, non sapendo quale parte gli sarebbe riservata nel nuovo
               programma; ma la discussione intanto si riscaldava nel gruppo vicino a loro intorno a
               un argomento di attualità.</p>
            <p>- Che cosa ha fatto precisamente questo giovinotto per meritare tanto
               interessamento?</p>
            <p>Era Wilss che moveva la domanda e la signora, volgendosi vivamente dalla sua parte,
               esclamò:</p>
            <p>- Che cosa ha fatto? Questo. Una delle scorse notti, la più rigida, la più scura che
               si possa immaginare, si appiccò il fuoco a un grande caseggiato fuori di
                  <corr>Bergamo</corr>, un collegio dove stavano raccolte tre fanciulle maestre e
               inservienti non meno di cinquanta persone; cinquanta persone, capite, lontane
               dall'abitato e quasi impazzite dal terrore. I giornali hanno dato i particolari della
               orribile scena. Esaltate, sfuggendo alla soffocazione dell'incendio, le povere donne
               si accalcavano invano alla porta d'uscita trasformata in rovo ardente e cadevano le
               une sulle altre, urlando, gemendo, strette in un cerchio di fiamme. Tutto intorno,
               pensate, era silenzio e solitudine!... Solamente a mezzo chilometro circa, da un
               casolare campestre, si accorsero dell'incendio; ma i padroni del casolare, due
               vecchi, pare si chiudessero ermeticamente nel loro guscio impedendo ad un giovine che
               viveva con loro di accorrere sul luogo del disastro. Fu questo giovine che si lasciò
               calare dalla finestra, raggiunse a corsa il palazzo incendiato, e con una presenza di
               spirito meravigliosa e pari audacia, girando al lato nord, dove scorre un fossato
               lungo il muro di cinta che nessuno aveva preso in considerazione perchè mancante di
               uscita, diede coraggiosamente la scalala e le piccole bimbe portò via in collo, le
               più energiche fece saltare addirittura dalle finestre nel fossato dove egli stesso
               andava a raccoglierle conducendole alla riva, così che su cinquanta persone
               immancabilmente destinate a perire, otto o nove appena rimasero ferite. È portentoso,
               sopratutto riflettendo che fu un uomo solo a fare tutto ciò, un giovane campagnuolo
               cui non moveva nessun interesse egoistico, che dovette fuggire di casa contro la
               volontà de' suoi e che ora si trova in fin di vita per le conseguenze del suo slancio
               generoso. È o non è una bella azione?</p>
            <p>Il bel volto della signora si era straordinariamente animato durante il racconto,
               troppo forse, perchè il geloso si affrettò a soggiungere con poca riflessione:</p>
            <p>- Non bisogna però credere a tutto quello che dicono i giornali, alle ampollosità,
               alle gonfiature...</p>
            <p>- Tengo nota della confessione - ribattè subito la signora: - essa è preziosa, molto
               più quando si volesse risalire dal giornale al giornalista.</p>
            <p>Le parole erano dette con tanto garbo che non si poteva aversene a male; ma la
               smorfia maligna del signor Wilss , quella era amara da inghiottire. Sentendosi
               nondimeno troppo commosso per accettare una scherma di frizzi egli continuò, con
               tutta serietà:</p>
            <p>- Noi latini siamo impressionabili. Giovinotti che danno la scalata ai muri,
               riflettendo bene, non hanno nulla di meraviglioso e quanto all'accorrere sul posto
               dell'incendio è una gloria da pompiere.</p>
            <p>- No, no; fatemi il favore grandissimo di non pronunciare più una sillaba su tale
               argomento. Potrete scrivere, se v'aggrada, un articolo per dimostrare su quali dati
               si debba decretare la medaglia al merito. Io però non lo leggerò. Non mi piace
               mettere uno spegnitoio sui miei entusiasmi.</p>
            <p>- Cambise ... - incominciò don Peppino ; ma non potè così subito seguitare perchè il
               giornalista volle chiedere scusa alla signora e ottenerla e prometterle di lasciarla
               arbitra per tutti gli allori presenti e futuri.</p>
            <p>- Per penitenza però della vostra insubordinazione preparerete un <foreign xml:lang="fr">
                  <emph>entrefilet</emph>
               </foreign> per annunciare ai vostri lettori che il giovane Ippolito Brembo, oltre che
               essere un eroe, ha spiegato un talento eccezionale come musicista. Ne ebbi la
               comunicazione diretta da un professore del Conservatorio di <corr>Bergamo</corr>.</p>
            <p>- Cambise - don Peppino approfittava di una pausa - essendo innamorato di sua
               sorella, domandò ai giudici del suo Regno se non esistesse qualche legge che gli
               permettesse di sposarla. No, risposero i giudici imbarazzati e timorosi di spiacere
               al monarca; ma ve n'è una la quale permette ai re di Persia di fare ciò che
               vogliono.</p>
            <p>- Graziosissimo! - esclamò il signor Wilss , - Inchiniamoci alla regina di
               Persia.</p>
            <p>Ed ella disse:</p>
            <p>- Prometto un premio, che potrebbe anche essere una <emph>discrezione</emph>, a chi
               saprà condurmi qui il giovane eroe.</p>
            <p>- Vi faccio osservare - insinuò il giornalista - che egli trovasi per il momento
               nella impossibilità di muoversi. Le ultime notizie, lo sapete anche voi, recavano che
               il suo stato è gravissimo. Anche salvandosi resterà un mostro.</p>
            <p>- Poveretto!</p>
            <p>Ella ristette pensierosa, colla guancia appoggiata ad una delle sue bellissime mani.
               Se il geloso avesse potuto leggerle nel pensiero non sarebbe stato niente affatto
               pago del progresso che faceva l'eroe sconosciuto sulla immaginazione della donna,
               sazia oramai delle solite avventure ed avida ancora.</p>
            <p>Il crocchio intanto si era diradato. Rimanevano appena Wilss , don Peppino e il
               giornalista, il quale, approfittando di un momento in cui gli altri due stavano
               discorrendo tra loro, fece scivolare in grembo all'amica un astuccio che si era
               levato di tasca.</p>
            <p>- Che cos'è? - fece ella aprendolo senza soverchia curiosità, <emph>assente</emph>
               ancora; ma subito commovendosi si levò in piedi per guardarlo meglio alla fiamma di
               una lucerna.</p>
            <p>Era, in piedi, meravigliosa. Wilss girò la testa avviluppandola con uno sguardo
               elittico; quasi ella ne avesse subito il magnetismo, gli si avvicinò d'un balzo fino
               a sfiorarlo:</p>
            <p>- Guardate, Wilss !</p>
            <p>Poi, senza aspettare i commenti, tornò accanto al giornalista:</p>
            <p>- È avorio vecchio?</p>
            <p>- Un avorio del quattrocento, probabilmente fiorentino. L'ho trovato da un antiquario
               e fui colpito dalla espressione della donna che solleva le braccia riversandosi in
               dietro col corpo verso la Croce in modo così appassionato, così ardente...</p>
            <p>- Dà i brividi! - ella disse con accento profondo.</p>
            <p>- Nevvero? Mi piacque perchè rappresenta il mio stato d'animo e sarò felice se volete
               aggradirlo.</p>
            <p>- Grazie.</p>
            <p>- È veramente squisito. - soggiunse don Peppino curvandosi coll'occhialetto in mano -
               degno di Norina .</p>
            <p>- Perchè veramente vi ostinate a chiamarla Norina ? - chiese il giornalista. - È così
               bello il nome di Eleonora .</p>
            <p>- La conobbi colla treccia giù... - si scusò don Peppino colla sua voce belante -
               Eleonora del resto è troppo lungo.</p>
            <p>- Lungo? Un nome caro non lo si assapora mai troppo, e se è lungo meglio.</p>
            <p>- El...ly! - mormorò Wilss , mostrando nella lentezza della pronuncia come si possano
               assaporare anche due sole sillabe.</p>
            <p>- Non mi piacciono i nomi storpiati, nè in italiano nè in inglese. Un bel nome di
               donna è pari alla musica scritta da un grande maestro; non bisogna alterarne una nota
               - riprese il giornalista.</p>
            <p>- Mi ricordo l'impressione che ebbi da alcuni nomi di fanciulla scritti accanto ai
               loro lavori nella mostra delle scuole egiziane laggiù al Parco, al tempo delle
               Esposizioni riunite, uno fra tutti: <emph>Dulcelina Schiava</emph>. Non sentite in
               questo nome la poesia dell'Oriente?</p>
            <p>- Tanto più - disse serio il signor Wilss - che lì accanto vi era la mostra della
               Birmania con due orecchini di vetro verde che sembravano lumini da notte e una
               statuetta dell'ultimo Budda morente per dissenteria. Anche questo è molto
               orientale.</p>
            <p>- Wilss ! - fece la signora corrugando lievemente le sopracciglia.</p>
            <p>- Convengo - riprese don Peppino - che certi nomi fanno alle volte un effetto
               curioso. Io non posso tollerare la Venere dei Medici perchè ha una faccia da
               Carolina, e Carolina mi è un nome insopportabile.</p>
            <p>- Ecco almeno qualche cosa di inedito! - osservò il giornalista. - Si può soggiungere
               che certi nomi avvantaggiano certe parentele. Eleonora Duse è magnifico; ma che
               effetto farebbe una Brigida Duse? E ancora: Eleonora è così bello, così pieno, che
               basta a se stesso. Non mi ricordo se la Venere dei Medici abbia una faccia da
               Carolina. So bene però che Eleonora potrebbe convenire a qualsiasi dea.</p>
            <p>- Norina è più affettuoso.</p>
            <p>- Elly più pratico.</p>
            <p>Mentre le voci si riscaldavano la signora interruppe:</p>
            <p>- Sono grata a tutti delle buone intenzioni e mi guardo bene dal negarle; ma faccio
               osservare che nessuno di voi permettendosi delle varianti al mio nome ha pensato di
               chiedere almeno il mio parere. Ora ve lo dico io. Non mi piace nè Eleonora , nè
               Norina , nè Elly . Amerò di più quello che mi chiamerà Lilia .</p>
            <p>- Lilia ! Lilia ! - esclamarono ad una voce don Peppino e il giornalista, mentre
               Wilss soggiunse abbassando la voce:</p>
            <p>- Vi chiamerò Lilia quando acconsentirete a sposarmi.</p>
            <p>Ella lo guardò colle pupille stellanti meravigliose di luce, ma non rispose
               nulla.</p>
            <p>Fu il giornalista che attaccandosi a don Peppino gli susurrò con malumore:</p>
            <p>- Cosa parla di sposare quell'americano?</p>
            <p>- Eh! Eh! Non sarebbe un cattivo partito, sapete? Quattrini parecchi, uomo
               simpatico...</p>
            <p>- Simpatico! Che bestemmia! Con quel naso.</p>
            <p>- Anche Socrate lo aveva.</p>
            <p>- E appunto non fu fortunato colle donne.</p>
            <p>- Comunque, il dono che egli le fece oggi mi pare proprio un dono da futuro
               marito.</p>
            <p>- Voi sapete tutto.</p>
            <p>- È il vantaggio di averla conosciuta...</p>
            <p>- Sì, sì, la nota storica. Che cosa le ha dato infine?</p>
            <p>- Un servizio da tavola in argento e oro.</p>
            <p>- Peuh! che cattivo gusto. Un servizio da tavola! Si può essere più volgare?</p>
            <p>- Quando lo vedrete muterete opinione. È un finissimo lavoro artistico. Ogni pezzo
               rappresenta un mese dell'anno simboleggiato da un fiore: gennaio elleboro, febbraio
               violetta, marzo primula, e via via. Deve essere costato una somma pazza.</p>
            <p>- Già! Ha voluto buttarle in faccia i suoi milioni per abbagliarla, da quel rifatto
               che egli è.</p>
            <p>- Non digrignate tanto i denti, amico. Norina , cioè Lilia , vi inviterà a pranzo, e
               potrete ammirare il gusto squisito di un'opera d'arte.</p>
            <p>- Per mangiarvi la zuppa.</p>
            <p>- E perchè no? Nei secoli d'oro della bellezza ogni oggetto destinato ai bisogni
               della vita riceveva questa impronta di un concetto di arte che lo nobilitava. Bere
               una perla, checchè se ne possa dire, è un piacere selvaggio; ma bere dentro a una
               perla sarebbe da raffinato. Non vi pare?</p>
            <p>Il giornalista non rispose perchè era ritornato presso alla signora, umile,
               mormorandole una parola all'orecchio.</p>
            <p>- Geloso! - ella disse ridendo e battendogli il ventaglio sulla bocca.</p>
            <p>Egli prese il leggiadro oggetto e lo baciò religiosamente, ma insistette:</p>
            <p>- Ditemi se è vero!</p>
            <p>- Che ve ne importa? Voi già non potete sposarmi.</p>
            <p>- Chi lo dice?</p>
            <p>- Il codice, amico mio, che non permette due mogli; ma tranquillizzatevi, non sono
               ancora decisa a perdere la mia libertà. Se dovessi prendere marito, voi mi conoscete,
               sarebbe sul serio. Dunque per ora no!</p>
            <p>Questa frase, forse ad intenzione, era stata pronunciata con voce abbastanza alta
               perchè tutti potessero udirla; e come si sorbisce lentamente un liquore prelibato il
               giornalista si voltava e rivoltava fra le labbra quel prezioso <emph>no</emph>, senza
               sospettare che Wilss accoglieva per suo conto il non meno prezioso <emph>per
                  ora</emph>, pur rimanendo impassibile sotto la sua maschera socratica.</p>
            <p>Vi fu qualche istante di silenzio, rotto da don Peppino con accento più tremulo e più
               patetico ancora del consueto, mentre si faceva innanzi con una esitazione comicissima
               da Re Mago in cospetto del Presepio.</p>
            <p>- Divina Lilia , sono ben fortunati questi giovinotti che possono parlarvi d'amore e
               di matrimonio, mentre io non lo potrei fare sotto pena di espormi al ridicolo; ecco
               ecco che già ne vedo i prodromi sui loro volti... Lilia salvatemi!</p>
            <p>- Che malinconia vi piglia, don Peppino ? e che cosa posso mai fare per voi?</p>
            <p>- Voi potete rendermi sacro.</p>
            <p>- Nientemeno.</p>
            <p>- L'imperatore Nicolò di Russia...</p>
            <p>- Ah! ecco l'aneddoto. Don Peppino siete insopportabile!</p>
            <p>- Lasciatelo terminare - ordinò Lilia .</p>
            <p>- L'imperatore Nicolò di Russia, in seguito a un editto che proibiva il duello agli
               ufficiali, se ne trovò davanti uno il quale, avendo ricevuto uno schiaffo, mal sapeva
               scegliere fra l'onta dei compagni e lo sdegno dello Czar e fremeva e chiedeva aiuto
               di consiglio. Nicolò lo tolse dall'imbarazzo baciandolo sulla guancia in presenza di
               tutta la sua Corte e dicendogli: "Il tuo affronto è cancellalo. Ti fo sacro". Fatemi
               sacro voi pure, signora mia, sfiorando col vostro bel labbro la mia venerata canizie
               così che nessuno possa ridere di me quando dico di amarvi.</p>
            <p>Il giornalista stupefatto della conclusione si pose a gridare:</p>
            <p>- Non si può dire che costui non sappia trar profitto dalle sue letture. Ce ne vuole
               del <foreign xml:lang="fr">
                  <emph>toupet</emph>
               </foreign>! L'istruzione a questo modo diventa un'immoralità.</p>
            <p>Ma Lilia , ridendo fino alle lagrime, aveva gettato le braccia intorno al collo di
               don Peppino e lo baciava sonoramente sulle due guancie.</p>
         </div>
         <div type="chapter" n="3">
            <head>III.</head>
            <head>CAMBIAMENTO DI SCENA.</head>
            <p>Il paesaggio è quello che si stende al sud di <corr>Bergamo</corr> per una serie
               ininterrotta di campi coltivati la maggior parte a grano ed a gelsi, con
               verdeggiamenti nella stagione buona di erbe alte e distese dorate di ravettone in
               fiore, opulenti sotto il cielo morbido di <corr>Lombardia</corr>. Ma una forte
               nevicata in principio di febbraio, seguita da disgelo, aveva steso sulla pianura una
               monotona tinta grigio sporco dove i rami secchi degli alberi si confondevano coi
               campi, e colle strade coperte di fanghiglia, e coi ruscelli che sembravano morti fra
               le due rive spoglie di cespugli a guisa di labbra sdentate. Solo in fondo, verso
                  <corr>Bergamo</corr>, brillava in cima alla avvenentissima prealpe il diadema di
               un cielo azzurro senza nubi, ma era molto lontano e si vedeva appena.</p>
            <p>Le campane dei rari paesi sparsi avevano suonato tutte l'<emph>Ave Maria</emph> e nel
               freddo crepuscolo saliva insieme all'onda dei suoni, il fumo dei comignoli,
               aggiungendo una nuova gradazione bigia al colore del paesaggio che acquistava
               nell'insistenza della stessa nota una espressione di malinconia intima e profonda,
               eppure dolce, quale d'anima amorosa che soffrendo e aspettando spera.</p>
            <p>Per quanto l'occhio potesse abbracciare era dovunque una quiete di giornata chiusa,
               di attività sospesa e riposante; nessun passaggio sulla strada; nessun rumore di
               attrezzi e di carri: qualche lontano abbaiar di cani e il nitrito di un cavallo
               dentro una stalla rammentavano debolmente la vita.</p>
            <p>Eppure guardando bene lungo il filare dei gelsi stecchiti, sulla striscia di terra
               più alta e più asciutta, un'ombra passava stretta nella giacca contadinesca sotto la
               quale pendeva il logoro sacco del portalettere.</p>
            <p>Sul finire della giornata umida e grigia, mentre gli altri stavano giù raccolti nel
               tepore delle case, il portalettere compiva il suo giro, metodico, irresponsabile,
               inesorabile come il destino. Nulla della sua figura scialba staccava sul fondo
               uniforme della campagna; sul terreno molle il suo passo non produceva alcun rumore.
               Egli andava, indifferente, senza fretta e senza posa, recando i palpiti di mille
               cuori. La via si allungava dietro a lui, i rami degli alberi impallidivano sempre più
               nella leggera nebbia serotina, sempre più confondevasi la forma e il colore delle
               cose, nè egli se ne accorgeva. Il movimento meccanico di mettere un piede innanzi
               all'altro senza indugiare, senza distrarsi mai, per anni ed anni, sulla stessa via,
               alle medesime ore, in condizioni invariate, sordo e cieco ai segreti che recava con
               sè, passivo e pure fatale, obbediente come la natura che lo circondava ad una legge
               invisibile: questo continuo assorbimento del suo io nel cumulo di passioni e di
               desideri che gli fremevano intorno gli avevano tolto le caratteristiche comuni agli
               altri uomini. Egli non si fermava mai a contemplare un punto nuovo dell'orizzonte,
               perchè nessun punto era nuovo per lui; nè affrettava o rallentava il passo, non
               avendo nessuna ragione di arrivare prima e non potendo in causa del servizio
               ritardare; nè mai gli occorreva di sostare guardandosi intorno incerto della strada,
               nè canticchiava o zufolava simile a colui che va a diporto, nè faceva i conti e i
               preventivi di chi si reca a contrattare per compere o vendite. Sorteggiato a
               distribuire la gioia e il dolore procedeva silenzioso, inavvertito quasi, fra le
               acque dormenti nel fondo dei fossati e grigie come la terra grigia, come il
               cielo.</p>
            <p>L'ultima meta del suo viaggio in quel giorno era un caseggiato largo e basso, una
               specie di fattoria con un'aia davanti, un verziere a tergo e fiancheggiato da piccole
               fabbriche per gli usi diversi della vita di campagna. Il portalettere traversò l'aia
               e andò direttamente a bussare a un uscio dalle cui fessure usciva un sottil raggio di
               luce; ma nemmeno ebbe bisogno di bussare, perchè appena urtata l'imposta una
               ragazzetta che stava per uscire ad attingere acqua tese la mano alla lettera che
               biancheggiava sull'orlo della buia sacca.</p>
            <p>- Una sola?</p>
            <p>- Sì, questa sera è una sola.</p>
            <p>- Siete stato bravo a venir fin qui per una sola lettera.</p>
            <p>L'uomo si strinse nelle spalle senza rispondere. La ragazzetta, dato un salto
               indietro, buttò la lettera sopra una tavola e scappò ad attinger acqua facendo
               risuonare il manico della secchia.</p>
            <p>La tavola sulla quale la lettera era caduta trovavasi nel mezzo di una cucina vasta,
               rallegrata da un bel fuoco di legna scoppiettante sotto il camino. Al lieve rumore
               una donna che stava attaccando il paiolo all'uncino si volse e mormorò:</p>
            <p>- Ancòra!</p>
            <p>Di là dalla cucina, attraverso un uscio aperto, una voce d'uomo chiese
               imperiosamente:</p>
            <p>- Chi è?</p>
            <p>- Nulla. Il portalettere.</p>
            <p>Rispose un grugnito di là dalla cucina e la lettera rimase sulla tavola nera. Quando
               ritornò la servetta coll'acqua, dopo di avere deposto la secchia, si accostò adagio e
               toccò la lettera con un dito; poi, sillabando lentamente l'indirizzo, disse:</p>
            <p>- È per il signor Ippolito .</p>
            <p>- Naturalmente. Per chi dovrebbe essere?</p>
            <p>- Gliela porto?</p>
            <p>- Ci mancherebbe altro! Sbuccia le patate e lesta! Finirà bene anche questo nolo.</p>
            <p>Che cosa intendesse la donna con quella parola "nolo" applicata fuor di proposito
               sarebbe difficile dire; ma l'espressione di malumore che l'accompagnò la corredava di
               sufficiente spiegazione. Era una femminuccia sui cinquanta, scialba e raggrinzita nel
               suo abito di lana scura, con un largo grembiule dinanzi alla moda di provincia e due
               manichini di lana nera lavorati a punto di calza con un festoncino di perle d'acciaio
               ricadente sulle mani piccole e rugose.</p>
            <p>- Rosalba ! - chiamò, di là dalla cucina, la voce imperiosa.</p>
            <p>- Un momento. Non si può servire insieme il papa e l'imperatore.</p>
            <p>Che il paiolo rappresentasse il papa o che rappresentasse l'imperatore, la
               femminuccia vi prestava tutta la sua attenzione; e non era certamente di quelle che
               possono prodigarsi.</p>
            <p>- Dov'è ,Remo ?</p>
            <p>- Non lo so.</p>
            <p>- E quell'altro di sopra che cosa fa?</p>
            <p>- Aspetta la sua zuppa, ma l'aspetterà un pezzo. Miracoli non ne fa nessuno.</p>
            <p>La servetta che si divertiva intanto a fabbricare una chiocciola colla buccia delle
               patate ricevette un pizzicotto nell'orecchia e gettò un grido.</p>
            <p>Dall'altra parte si tornò a chiedere:</p>
            <p>- Che cosa c'è?</p>
            <p>- Nulla. Un pizzicotto meritato.</p>
            <p>Il dialogo continuava a sbalzi attraverso l'uscio aperto, accompagnato dal crepitare
               della fiamma sotto il paiolo, quando dalla porta sul cortile entrò un ometto
               accuratamente chiuso in un pastrano color marrone. Entrò fregandosi le mani,
               sorridendo e guardandosi in giro con due occhi buoni e lucenti ai quali le
               sopracciglia singolarmente rialzate conferivano una espressione di stupore
               perenne.</p>
            <p>- Non pretenderete anche voi che il desinare sia pronto, dal momento che sono sola a
               pensare a tutto e che mi tocca servire anche il signorino, di sopra, con due braccia
               sole...</p>
            <p>- Ma... io... io non ho ancora aperto bocca. Io non pretendo nulla, Rosalba . Che bel
               fuoco! Come si sta bene qui!</p>
            <p>- Già... colle mani in mano a godersi il lavoro degli altri.</p>
            <p>Il nuovo arrivato chinò la testa come un cane sotto lo scudiscio del padrone e
               passando dietro la servetta la accarezzò paternamente sui capelli.</p>
            <p>- Non le fate perder tempo! - garrì Rosalba . - Siete voi che mi guastate tutte le
               serve.</p>
            <p>A questa nuova accusa le sopracciglia ad arco acuto invasero tutta la fronte, ma il
               loro proprietario non disse nulla. Anzi, avendo proprio in quel punto teso
               timidamente il collo per guardare la lettera che stava nel mezzo della tavola,
               Rosalba gli intimò così bruscamente di badare a' fatti suoi che egli si affrettò a
               sgattaiolare per l'uscio aperto nell'altra stanza, la quale era un tinello molto
               modesto illuminato da una lampada a petrolio, con qualche sedia di cuoio, una
               libreria e un attaccapanni. La mensa, già pronta, era coperta solo per metà da una
               piccola tovaglia sulla quale stavano appoggiati tre coperti con posate d'ottone
               (quelle d'argento si serbavano per le occasioni) e piatti di maiolica ordinaria e tre
               tovaglioli prudentemente rinchiusi in tre anelli ricamati a punto in croce; un anello
               rosso, uno giallo, uno bleu.</p>
            <p>Il proprietario dell'anello rosso lo aveva già sciolto. Seduto a capo tavola
               nell'unica sedia a bracciuoli, più alto di tutti gli altri, dominatore, colla persona
               aitante, la testa poderosa, il volto irsuto, faceva pensare ad una di quelle vecchie
               statue ornamentali rappresentanti un Fiume. Contribuiva all'illusione la posa solenne
               di deità pagana, col pugno destro appoggiato alla mensa e il braccio rilevato,
               proprio a guisa di ponte sotto il quale scorresse la fiumana dei secoli. Guardò
               d'alto in basso l'ometto dal pastrano color marrone mentre stava levandoselo dalle
               spalle per appenderlo, non senza qualche sforzo di equilibrio sulla punta dei piedi:
               dopo di che, tirando indietro col minor rumore possibile la sedia accanto al colosso,
               si disponeva a togliere dall'anello giallo il proprio tovagliolo.</p>
            <p>- Che luna!</p>
            <p>- Luna? - ripetè l'ometto guardando il soffitto.</p>
            <p>- Dico a te. Non hai ancora aperto bocca. È una vita piacevolissima; piove tutti i
               giorni, quel citrullo è sempre a letto, e tu che te la spassi in giro come un
               signore, tornando a casa non hai nulla da raccontare.</p>
            <p>- Se sapessi, Romolo , che ti può far piacere la descrizione della mia giornata, ti
               direi che col nuovo semestre avrò sette bambini di più, che nella scuola non ci
               staranno tutti e che oggi sono andato a <corr>Bergamo</corr> per domandare al signor
               ispettore che mi conceda un altro locale.</p>
            <p>- Tutti così questi maestri. S'immaginano che il mondo stia ritto sulle loro scuole e
               che non si abbia altro a fare che pulire il naso ai loro marmocchi. Per quel che
               rendono!</p>
            <p>- Si fa quel che si può.</p>
            <p>- Ma giammai quello che si deve. Io mi domando che cosa fruttarono i tuoi
               quarant'anni d'insegnamento. Quale uomo, dico, quale uomo, è uscito dalla tua scuola?
               A calcolare trenta allievi all'anno, farebbero mille e duecento; ma colle lezioni
               private ed altre storie possiamo argomentare che mille e cinquecento fanciulli sono
               passati sotto le forche caudine della tua grammatica e della tua aritmetica. Che cosa
               ne hai fatto? Dov'è Cesare? Dov'è Dante? Dov'è Galileo? Dov'è Sisto V? Dov'è
               Napoleone? Dov'è Napoleone, andiamo?</p>
            <p>- Ma...</p>
            <p>- Non c'è ma che tengano. So quello che vuoi dire, ed è un errore. Bada, un errore
               grosso, <emph>marchiano</emph>.</p>
            <p>- Io non posso...</p>
            <p>- Sta zitto che te lo dico io. Tu vorresti far credere che è Dio che crea i geni.</p>
            <p>- Mi pare.</p>
            <p>- Dio crea il seme delle quercie, d'accordo; quantunque... basta, lasciamo correre.
               Ammesso, per farti piacere, che Dio crea il seme delle quercie, se voi altri lo
               coltivate nello stesso modo delle zucche e delle rape...</p>
            <p>- Scusa...</p>
            <p>- Siete voi, col vostro metodo cretino, colla vostra supina acquiescenza all'ordine;
               con tutto quell'arsenale di dogmi balordi e d'insegnamenti puerili che strozzate
               gl'ingegni sul nascere, insaccando nelle vostre classi menti umane come altri insacca
               in un budello carne di maiale!</p>
            <p>Momentaneamente calmato dalla sfuriata il colosso girò intorno, roteante di fiamme,
               il suo occhio nero protetto da un grosso cespuglio di peli ispidi e grigi.</p>
            <p>Nati ad un parto, chiamati per questo Romolo e ,Remo , i due fratelli presentavano le
               maggiori disparità che si possono riscontrare in due individui appartenenti al
               medesimo sesso. Quanto Romolo spiegava di potenza e di forza, altrettanto ,Remo
               offriva di dolcezza e di remissione. Venuto secondo alla luce, mentre già la famiglia
               si era rallegrata del maschio poderoso e ne era paga, lui esile e meschino parve
               subito una superfluità dannosa, un inutile concorrente, una bocca di più. Che faceva
               al mondo, che importanza poteva avere, lui, così piccolino, in confronto col fratello
               bellissimo e aitante? Il latte che prendeva dalla madre era un furto fatto all'altro;
               buono ancora che per gli abiti e per i camicini servivano quelli smessi dal fratello.
               ,Remo si avvezzò così presto a non contar nulla che ogni cosa gli sembrava regalata,
               anche lo stretto necessario; ed essendo la sua anima mite, manchevole di qualsiasi
               lievito di invidia, si univa esso pure al coro dei parenti inneggianti alla salute,
               alla floridezza, all'intelligenza di Romolo . Per ciò che riguarda costui nessuna
               quercia (quelle quercie che gli erano per segreto istinto tanto care) si era mai
               levata più libera nell'espansione dell'aria e dei venti. Al sorgere divino della
               giovinezza l'universo fu suo. Ebbe un giorno nella vita in cui, misurando il braccio
               erculeo e l'intelletto volonteroso, egli potè dire a sè stesso: "Il mondo è mio!"
               Tutti pensarono intorno a lui: "Chi sa che cosa diventerà!"</p>
            <p>E non aveva fatto nulla. Non era diventato nessuno. Il fiore dei vent'anni cadde
               dalla sua bella fronte orgogliosa senza aver dato un frutto. Tentò vie diverse, ma
               non ne percorse alcuna. La sterilità pesava sopra il suo ingegno pur tanto agile e
               pronto. Il volere non andava di accordo col potere, oppure una falsità di ambiente e
               di occasione gli aveva stroncate le forze creatrici; ma erano soltanto le cause
               esterne che egli accusava, per modo che avanzando negli anni il suo umore si era
               fatto iracondo sospettoso e bizzarro.</p>
            <p>Prima vittima de' suoi accessi di bile era naturalmente il fratello che vi opponeva
               una rassegnazione tutta fatta di umiltà e di sacrificio. Anima candida e mansueta,
               nutrita di un vero spirito religioso, ,Remo aveva ondeggiato molto tempo fra il
               sacerdozio e l'insegnamento; si era deciso per quest'ultimo, trascinato dal suo
               grande affetto per i fanciulli. D'estate e d'inverno, per quarant'anni, dalla sua
               modesta cattedra di legno grezzo egli aveva insegnato alle piccole animucce affidate
               alle sue cure le gioie e i doveri dell'uomo onesto tal quale gli venivano suggeriti
               dal suo concetto ottimista della vita; nè mai la sua coscienza si era offuscata di
               dubbi tormentosi; mai l'invidia lo aveva morso, mai dilaniato l'orgoglio, mai turbato
               la cupidigia. Sereno al pari dei fanciulli coi quali viveva, il suo volto recava
               l'impronta della sua semplicità e sarebbe parso melenso per una certa attitudine di
               stupore muto se, sotto l'arco troppo rilevato delle sopracciglia, l'occhio non avesse
               brillato di luce intelligente.</p>
            <p> Rosalba , entrando colla zuppiera, interruppe la discussione tra i due fratelli;
               discussione per modo di dire, perchè nelle violente diatribe di ogni giorno era
               sempre Romolo che parlava. Era sempre lui che nella febbre rientrata di lotta e di
               successo inventava il nemico, lo assaliva incalzandolo furiosamente, lo debellava al
               suolo e pascendosi di un simulacro di vittoria si rizzava per un istante almeno,
               pago.</p>
            <p> Rosalba , deposta la zuppiera, non sedette subito a mensa. Ella apparteneva a quella
               categoria di massaie turbolente e brontolone che si ritengono indispensabili quasi
               come la presenza di Dio. Durante tutto il desinare faceva la spola fra il tinello e
               la cucina, trovando sempre qualche cosa da rimproverare alla servetta, accusando
               ,Remo , sopportando male Romolo . Vedova di un terzo fratello morto povero, essendo
               ella stessa di umile condizione, viveva in quella casa per affetto dei cognati, ma
               senza che ciò la arrestasse menomamente nel suo dispotismo meschino di femminuccia il
               quale riusciva talvolta a soverchiare il dispotismo più virile e più alto di Romolo .
                  <foreign xml:lang="lat">
                  <emph>Mulier subjecta viro</emph>
               </foreign>, diceva ,Remo nelle ore di bonaccia, e commentava con una certa arguzia
               ingenua: "Il che tradotto significa La donna comanda e l'uomo ubbidisce".</p>
            <p>Se poi la servetta che aveva dodici anni, la testa più spettinata e la lingua più
               volubile di tutto il circondario, si lagnava qualche volta della brutalità della
               padrona, ,Remo accarezzandola e sorridendo le parlava di pazienza, di docilità; ed
               era egli stesso così paziente che l'esortazione sembrava naturale, onde erano per ciò
               amicissimi.</p>
            <p>- Sei stata di sopra? - le mormorò piano in un orecchio, intanto che dietro comando
               di Rosalba ella levava le scodelle della zuppa.</p>
            <p>- Non ho potuto - rispose lesta la servetta.</p>
            <p>Una lieve contrarietà, una contrarietà che era piuttosto malinconia, apparve nel
               volto aperto dell'onesto pedagogo che si pose, come era sua abitudine in tali
               frangenti, a battere - oh! ma molto adagio - il tamburello colle dita. Rosalba
               sospettosa, garrì:</p>
            <p>- Non era buona la minestra?</p>
            <p>- Eccellente, cara, eccellente.</p>
            <p>- Salata - soggiunse Romolo .</p>
            <p>- Per me - tornò a dire ,Remo in tono conciliativo - non me ne sono accorto.</p>
            <p>- Che cosa vuoi mai giudicare tu? Sei senza palato.</p>
            <p>- Anche questo può darsi.</p>
            <p>- È! - tuonò Romolo . - Una patente di maestro non basta per formare il gusto.</p>
            <p>- Già! Già! - mormorò ,Remo sempre più dolce mostrando con un sorriso di apprezzare
               lo spirito del fratello, ma attento a certi rumori che udiva sopra il soffitto.</p>
            <p>La servetta in cucina lasciò cadere un piatto.</p>
            <p>- Quella sventata! - gridò Rosalba scattando in piedi e correndo sul luogo del
               disastro.</p>
            <p>,Remo , raccattando la sedia e il tovagliolo che nella furia ella aveva sbattuti in
               terra, e disponendo in belle pieghe il tovagliolo, approfittò della di lei assenza
               che lo lasciava almeno con un avversario solo, per chiedere al fratello:</p>
            <p>- Hai visto Ippolito nel pomeriggio?</p>
            <p>- Sì.</p>
            <p>- E come stava?</p>
            <p>- Ma benone. Cattiva pelle si salva sempre.</p>
            <p>- Che disse il medico?</p>
            <p>- A sentir lui la convalescenza è appena iniziata. Solite storie per tirare in lungo.
               Se mi fossi immaginato una cosa simile lo tenevo a <corr>Bergamo</corr> o in un modo
               o nell'altro. E fu per economia... Bella economia, oh! sì, bella! E tu, che fai il
               maestro, perchè non me lo hai suggerito? Si sarebbe evitato tutto. Ma già basta
               insegnare agli altri per non capire niente in casa propria. Ed è pure un tuo
               beniamino quel rompicollo!</p>
            <p>- La sua azione in quella notte è stata eroica però.</p>
            <p>- L'eroismo di un pazzo. Eroismo! Eroismo? - continuò Romolo esaltandosi in una
               visione d'impotenza rabbiosa. - Sono questi gli eroi! Quattro salti acrobatici e la
               fama è stabilita. Uno consuma la vita tendendo il proprio genio come arco alla gloria
               e rimane oscuro; un ragazzaccio salta dalla finestra ed eccolo celebre. Tutti i
               giornali s'interessano di lui, fioccano le interviste, la posta è occupata solamente
               a servirgli gli omaggi.... L'eroe! L'eroe! Ved,Remo quando codesto eroe ci rimborserà
               le spese. È lì che lo aspetto!</p>
            <p>Un movimento insolito in cucina, una esclamazione della servetta, un'altra più forte
               di Rosalba e contemporaneamente un'ombra sulla soglia dell'uscio li fece rimanere
               entrambi a bocca aperta.</p>
            <p>Cessato lo sbalordimento della sorpresa ,Remo si alzò tendendo le braccia quasi
               temesse che all'ombra cara mancassero le forze per accostarsi, e disse dolcemente,
               con quella sua tenerezza calma e remissiva:</p>
            <p>- Ippolito , non è questa una imprudenza?!</p>
         </div>
         <div type="chapter" n="4">
            <head>IV.</head>
            <head> Ippolito .</head>
            <p>Colui del quale per oltre un mese tutta la stampa lombarda si era occupata, Ippolito
               Brembo, era un orfano nella numerosa famiglia patriarcale e viveva fin dall'infanzia
               cogli zii nel casolare solitario, tranne qualche semestre passato a Celana, il
               collegio classico dei bergamaschi, il bel collegio eretto sulla cima di un colle
               dominante le vallate di San Martino e di Val Cava. Si era deciso tardi, fra
               incertezze e dibattiti infiniti, a frequentare il Conservatorio di
                  <corr>Bergamo</corr> colla modesta prospettiva di finire organista. Non era una
               vocazione molto spiegata la sua; anzi egli aveva avuto diverse altre vocazioni, o
               piuttosto era corso dietro successivamente ad ogni nuovo fantasma, fosse pur sorto
               dalla sua immaginazione o dall'esempio altrui, risospinto indietro al momento di
               afferrarlo, come se avesse dentro una forza latente che lo comandasse.</p>
            <p>"Non ne fa,Remo nulla", decretava Romolo , che per quanto alla sua maniera gli
               volesse bene pure si trovava ad ogni nuova sconfitta segretamente lusingato che un
               altro non potesse giungere dove egli stesso non era giunto, sembrandogli un conforto
               insieme ed una giustificazione. ,Remo invece diceva: "Eppure in quel ragazzo c'è
               qualche cosa!" I fatti tuttavia davano ragione a Romolo .</p>
            <p>Quando, nei lieti mattini di primavera, tutto verdeggiava intorno al casolare, in
               quell'ora che i poeti sogliono abbellire coi più dolci aggettivi ed in cui veramente
               pare che uno spirito alato sorga dentro di noi traendoci a sogni di bellezza
               immortale, Ippolito , se libero dalla scuola, aveva fin da fanciullo l'abitudine di
               scomparire dietro le siepi, lungo i fossatelli, nei viottoli più angusti mezzo
               sepolti fra le alte erbe o sdraiato bocconi fra i papaveri, col mento appoggiato
               sulle palme e i gomiti inchiodati per terra, di seguire lungamente l'errar delle
               nuvole, il volo degli uccelli, lo stormire del vento fra gli alberi: ed anche il
               variopinto volteggiare delle farfalle intorno ai calici semiaperti dei fiori e il
               trascinarsi lento dei brucherelli da cespuglio a cespuglio producendo cento piccoli
               rumori quasi indistinti che il fanciullo sembrava ascoltare avidamente.</p>
            <p>È singolare - pensava tra sè il buon ,Remo - che con tanto materiale di osservazione
               egli non arrivi a mettere insieme una descrizione campestre che si sollevi un sol
               punto dalla mediocrità. - Taceva, l'onesto pedagogo, per non dare buon giuoco agli
               sfoghi atrabiliari del fratello; ma intanto procurava di interessare il fanciullo
               alle forme, ai colori, ai suoni, e, per quanto il risultato fosse poco incoraggiante,
               la sua fede non ne veniva scossa. Bisogna aver pazienza - concludeva egli
               invariabilmente - e sia che rispondesse così a qualche indiscreta domanda o che
               pronunciasse le parole per sè solo, a mezza voce, si capiva che la pazienza in lui
               era una cambiale a scadenza continuamente rinnovata.</p>
            <p>Nella stagione in cui fervono i lavori della campagna Ippolito assisteva al raccolto
               delle messi. Seduto sui carri di fieno o sui mucchi delle pannocchie prendeva parte
               ai giuochi dei compagni, nè migliore, nè peggiore della maggioranza di essi; vivo,
               lesto, ghiotto di frutta acerba e di chicchi di grano cotti sotto la cenere - la
               quale ultima cosa lo metteva spesso in querele colla zia Rosalba che bofonchiando e
               brontolando tutto il giorno intorno ai fornelli non tollerava altre persone vicino a
               sè. Gli era però facile di trovare un alleato nelle servette, le quali erano sempre
               al disotto dei quindici anni, per economia, e perchè Rosalba potesse meglio
               comandarle o farle piroettare a suo talento.</p>
            <p>Anzi era tra le servette che Ippolito cercava la compagnia preferita, ignaro delle
               cause, ma pur consapevole di un effetto più simpatico sui suoi nervi, e siccome più
               di due o tre anni in massima non rimanevano in casa, ed in pratica assai meno, egli
               ne aveva un piccolo assortimento nelle caselle della memoria...</p>
            <p>Pigiare l'uva nei tini ed assistere allo smallo delle noci che gli uomini venivano
               poi di sera a caricare per far l'olio, era una delle più grandi gioie dell'autunno.
               Questo faccende si compivano in una specie di cantinone, alla parca luce di una
               lampada di ferro a quattro becchi sospesa contro il muro e il cui raggio non
               oltrepassava la cerchia dell'operazione; per cui tutto in giro sulle pareti di
               rustica calce luccicanti qua e là di strisce di salnitro si alzavano e si abbassavano
               le ombre dei lavoratori quali vaganti fantasmi, e negli angoli più riposti, dove non
               giungevano le pallide fiammelle delle lampade, si addensava un nereggiamento di
               tenebre così profonde che alla viva immaginazione del fanciullo sembravano aperture
               di regni misteriosi.</p>
            <p>Quanti brividi paurosi e giocondi avevano fatto balzare il cuore di Ippolito
               rannicchiato nel vano di due botti se un topo disturbato nelle sue faccende
               attraversava rapidamente il cantinone! E quale indimenticabile sensazione, una sera
               di autunno inoltrato, freddissima, in cui egli, per non rinunciare ai giuochi usati,
               se ne venne a prendere il suo posto fra le due botti, tremante come una bubbola, con
               un principio di febbre addosso, e la servetta, raggiungendolo dalla cucina, gli prese
               le mani diacce per riscaldarle nel suo grembiule che scottava! Veramente egli non
               ricordava delizia maggiore di quel subito tuffo delle sue mani intirizzite entro il
               rigatino del grembiule abbrustolito alla viva fiamma, se non la delizia susseguente,
               quando, venendo grado a grado a raffreddarsi il grembiule, egli sentiva un altro
               calore, più dolce assai, quantunque meno intenso, immedesimato colla personcina della
               fanciulla; soave calore che lo attrasse a posare, insieme alle mani, la testa sul
               piccolo grembiule e nel piccolo grembo. Nè per quella sera egli vide più gli uomini
               che insaccavano le noci e neppure i topi rincorrentisi negli angoli bui. Di quella
               sera non seppe più nulla perchè il giorno dopo era a letto colla febbre.</p>
            <p>Fu la sua prima malattia: il morbillo. Otto giorni eterni sotto le coltri, quasi
               sempre solo, in una camera immensa, grande appunto come il cantinone sottostante, ma
               nella quale era prigioniero e dove la servetta non entrava che raramente,
               accompagnando Rosalba con un brodo panato o con un bicchiere di acqua o magnesia che
               ella scuoteva invano vertiginosamente col cucchiaino senza riuscire a fargli perdere
               quel sapore di terra che gli rimaneva poi a lungo nelle fauci, ritornello monotono
               della malattia.</p>
            <p>Ma anche a quel periodo triste o noioso, Ippolito collegava una rimembranza
               simpatica. La grande camera dove avevano messo per sbarazzo il suo letticciuolo
               accoglieva tutti i mobili inutili della casa: canterani panciuti a larghe maniglie di
               metallo, scrivanie complicate a piani moventi, armadietti fitti di cassettini tanto
               misteriosi quanto inutili, specchiere arruginite, sedie zoppe, sopratutto una
               quantità di pendole, sveglie ed orologi d'ogni genere - antica mania di Romolo , il
               quale si era piccato un tempo di sorpassare Carlo V nel regolarli tutti sopra una
               medesima ora, e che poi se ne era stancato e veniva oramai di rado a caricare solo i
               più importanti.</p>
            <p>In questo ospedale di pendole ve n'erano di curiosissime; dall'antico cucù allungato
               in mezzo alle due finestre, alla pendola di <corr>Germania</corr> fabbricata nella
                  <corr>Foresta Nera</corr> con una architettura ingenua arieggiante il frontone di
               un tempio; dalla pendolina del settecento tutta fiorami e svenevolezze, alla rigida
               pendola Impero cogli angoli aguzzi, le colonne scannellate e l'immancabile aquila; e
               vi era la pendola della prima metà del secolo, in falso bronzo, col gruppo di Paolo e
               Virginia riparati sotto una immensa foglia di palma. Grossi orologi di rame o di
               argento occupavano i vani tra una pendola e l'altra affermando un'agiatezza che non
               si sarebbe supposta mai in quella famiglia dalle abitudini contadinesche, di una
               parsimonia che rasentava, ostentava la povertà. Ippolito , che non vi aveva prima
               d'allora posto mente, incominciò nei lunghi giorni della sua malattia a osservare
               tutti quegli oggetti e ad ascoltare il suono delle pendole.</p>
            <p>Sopratutto di notte l'impressione era fantastica. Ogni pendola aveva la sua voce
               particolare: c'era quella che faceva <emph>tec tec</emph> come un compagno allegro
               che racconta una storiella, e un'altra faceva <emph>toc toc</emph> come un'austera
               matrona che predica la virtù. La suoneria di Paolo e Virginia aveva delle
               interruzioni curiosissime: taceva per un pezzo e poi si metteva a battere una
               gragnuola di colpi fitti fitti del più bizzarro effetto. La pendola della
                  <corr>Foresta Nera</corr>, con un indice rotto, non segnava più le ore ma aveva un
               macchinismo di sveglia che alla più piccola scossa saltava su a stornellare col
               movimento disorientato di chi si desta da un lungo sonno. Qualcuna suonava solamente
               le ore; qualche altra le ore e le mezze; qualche altra le ore e tutti i quarti,
               proprio a guisa di una pettegola che non tace mai.</p>
            <p>Per fortuna Romolo avendo oltrepassato il momento della voga non era molto puntuale
               nelle registrazioni, ed essendo anche frequenti i guasti nei diversi congegni, le
               soste avvenivano frequentemente; da ciò una grande varietà nei concerti. Talvolta era
               un coro completo con alti e bassi; talvolta era un terzetto o un duetto, frammezzato
               dagli a <emph>solo</emph> formidabili della <corr>Foresta Nera</corr> ai quali
               Ippolito non riusciva ad abituarsi, che lo facevano sempre sobbalzare fra lo sgomento
               e la curiosità. A poco a poco però conoscendo meglio i suoi bizzarri compagni di
               prigionia egli aveva preso ad amarli; li distingueva tutti alla voce, e fu appunto
               addentrandosi in questo esame dei suoni che gli parve di scoprire una gioia nuova,
               quasi un accrescimento di vita, quasi un piccolo mondo, tutto suo dove si sentiva
               affatto libero in una solitudine attraversata da fantasmi luminosi.</p>
            <p>Nella notte oscura, mentre tutta la casa era immersa nel silenzio, egli prestava
               l'orecchio a quegli ordigni di legno e di metallo dai quali pareva che tante anime
               sconosciute si affacciassero lanciando ognuna il suo segreto. Ascoltarle, intenderle,
               divenne presto per il fanciullo un diletto intenso. La sua fantasia si schiudeva ad
               uno sforzo superiore agli anni e per questo sterile; ma il suo cuore sospendeva i
               battiti per seguire quegli altri battiti, d'altri cuori, d'altre fantasie, sì che
               talvolta egli dava una forma umana a tutte quelle voci; ed una sfilata di fantasmi,
               misti di sesso, di costumi e di età, danzava nelle veglie febbrili dell'adolescente
               intorno all'ampia camera, fra i mobili antiquati, mentre il sapore terreo della
               magnesia gli ritornava su le papille del palato.</p>
            <p>Fu certamente da quel periodo speciale della sua adolescenza che sorse e si rivelò in
               Ippolito una particolare tendenza alla musica, quantunque frammezzata e interrotta da
               cento altre attitudini che ad ogni istante ne spostavano la vocazione scombuiando i
               pronostici dei parenti e ,Remo ra fatale agli studi.</p>
            <p>- Qualche cosa gli manca di sicuro - pensava fra sè e sè il buon ,Remo : - .se è il
               genio, parce sepulto, se è l'ambiente, verrà!</p>
            <p>- Coltivare i propri fagioli - diceva Romolo , al pari di colui che reduce da un
               naufragio rinnega la bellezza del mare - guardar crescere l'erba e persuadersi che il
               mondo è una solenne corbelleria!</p>
            <p> Rosalba poi, quantunque nessuno l'avesse mai interpellata in proposito, era
               d'opinione che prete o soldati fossero le migliori soluzioni del problema.</p>
            <p>Fra queste correnti contrarie Ippolito cresceva un po' alla maniera di un albero
               selvaggio favorito dalla libertà della vita campestre dove il suo bel corpo robusto
               si addestrava alla più naturale delle ginnastiche. Egli era infatti verso i quindici
               anni un ammirabile giovinetto, le cui membra, non fuse nel bronzo quali ci appaiono
               dai capolavori dell'arte greca, ma vive e frementi nel giuoco dei muscoli esercitati,
               davano agli occhi una rivelazione squisita di armonia.</p>
            <p>Lontanavano oramai nelle memorie dell'adolescenza le impressioni dei raccolti, della
               vendemmia, del cantinone dove si insaccavano le noci; sparita la servetta che gli
               aveva riscaldato le mani alla vigilia della malattia; e molte altre venute in
               seguito, sparite del pari, lasciandogli nella mente un lembo di gonnella rossa, un
               ciuffo di capelli, un motto, un riso, un pugno di nocciuole fattogli scivolare nella
               tasca e, ritorno frequente, la memoria di qualche ramanzina sorbita insieme.</p>
            <p>Una delle ultime scene che gli erano rimaste impresse si riferiva al giorno dei
               morti, il due novembre. Tutta la famiglia era riunita intorno al gran fuoco della
               cucina attendendo la bollitura delle castagne e nell'attesa recitava il rosario. Era
               quello un momento solenne in cui Rosalba dedicando la preghiera ai suoi poveri morti
               sembrava sorgere dalle grette preoccupazioni quotidiane per vestire una solennità di
               pensiero che la ingrandiva. Non era ogni cosa morta per lei? Da quando al fonte
               battesimale le avevano regalato il primo, forse l'unico complimento, chiamandola a un
               punto solo rosa e alba, che mai di buono aveva trovato nella vita? Un'ora d'amore, se
               pure era stato amore, e poi più nulla. La sua persona secca negli abiti vedovili era
               la perfetta immagine della sua mente e del suo cuore, ond'è che nessuno l'amava. Ma
               non era essa anche una grande infelice? Ippolito la osservava alla luce della
               fiammata che per quanto vivida non riusciva a estrarle nessuna scintilla, tranne che
               dalle perline di acciaio rilucenti sull'orlo de' polsini neri; e un sentimento nuovo,
               un sentimento d'anima matura che intuisce i misteri dell'afflizione si faceva strada
               in lui; sentimento profondo di pietà per la povera donna dalla mente piccina e dal
               cuore arido incapace di fare il male quanto di fare il bene. Proprio in quel momento,
               recitando il trentesimo <emph>requiem</emph>, una grande stanchezza le apparve sul
               volto e la corona del rosario le scivolò di mano. La servetta scoppiò a ridere in un
               modo così sciocco che Ippolito si sentì ferito in quel suo sentimento nuovo ed
               insieme gli parve che una barriera sorgesse improvvisamente a dividerlo da tutto ciò
               che era stato il suo passato.</p>
            <p>Non lo si vide più d'allora scherzare colle servette nè trastullarsi e ridere di ciò
               che ancora faceva ridere i suoi coetanei. La trasformazione iniziata per un subito
               risveglio di sensibilità continuò il lavoro occulto di dirozzare i suoi nervi.
               Divenne più schivo, più difficile nei gusti, più insofferente anche e più
               malinconico. Sentenziava ,Remo : - È il passaggio dall'una all'altra età.</p>
            <p>Ma il grande problema rimaneva lo stesso: Che cosa avrebbe fatto? Quella specie di
               indolenza che aveva sempre paralizzato l'ingegno di Ippolito non accennava a sparire.
               Romolo e ,Remo discutevano tutti i giorni il suo avvenire senza che egli vi prendesse
               parte attiva, indifferente alla carriera degli impieghi ed a quella dell'insegnamento
               fra cui sembrava pendere la scelta. Il gusto per la musica che non lo aveva
               totalmente abbandonato e qualche relazione fatta a <corr>Bergamo</corr> coi
               frequentatori di quel Conservatorio lo consigliarono a prepararsi per un posto di
               organista, senza che per altro egli vi si accalorasse troppo. Tutto era dunque in
               sospeso, quando gli capitò la coscrizione militare. I suoi zii, d'accordo questa
               volta, gli fecero fare non senza qualche sacrificio l'anno di volontariato, e così
               partì.</p>
            <p>Vide <corr>Firenze</corr>, vide <corr>Roma</corr>. Egli scrisse a casa che gli
               sembrava di sognare. La verità era che tra le sorprese non tutte piacevoli della
               caserma ebbe la fortuna d'incontrarsi con un amico intellettuale che lo iniziò al
               gusto dell'arte e della poesia, così che le passeggiate fatte insieme nella Città
               Eterna furono per Ippolito meglio che un corso di studi superiori. Quanti slanci
               sublimi sollevarono il petto dei due giovani dalle alture del Gianicolo guardando giù
               l'immensità di <corr>Roma</corr>! Partito ignorante, tornò coll'animo aperto al
               divino sentimento della bellezza. Ma rientrando nell'angusta vita domestica l'antica
               incertezza lo riprese davanti alla scelta di una carriera. Da quel po' di esperienza
               fatta gl'impieghi gli erano venuti in uggia, e la prospettiva di trascorrere tutta
               quanta l'esistenza a correggere còmpiti non gli sorrideva più, poi che era riuscito a
               comprendere di non avere la pazienza di zio ,Remo . Procedendo con questo sistema di
               eliminazione si trovò da capo alla carriera musicale. Dovendo finalmente decidersi
               per qualche cosa si inscrisse al Conservatorio di <corr>Bergamo</corr>, senza
               soverchio entusiasmo, ma attratto dal lato poetico di una professione che lo avrebbe
               conservato in un ambiente d'arte.</p>
            <p>Nel rivedere <corr>Bergamo</corr>, dopo le iniziazioni di <corr>Firenze</corr> e di
                  <corr>Roma</corr>, Ippolito comprese per la prima volta quanto fosse bella la sua
               città. Arrivando tutte le mattine a piedi dal cascinale, la vaghissima gli sorrideva
               dall'alto del colle, protendendo le braccia quasi ad un amplesso; ed era così
               luminosa, nella cornice verde dei bastioni, colle sue torri antiche, coi pensili
               giardini, che egli si domandava come mai non se ne fosse accorto negli anni addietro.
               Andava pure a rivedere i monumenti e le chiese con animo nuovo, cercando di rivivere
               in quel passato medioevale che appare in alcuni punti con una straordinaria potenza
               di suggestione, presente ancora nei neri palazzi e in certe viuzze solitarie
               fiancheggiate da conventi, in certi muri nerastri incrostati di affreschi, a cui il
               tempo ha conferito vaghi contorni di apparizione. Santa Maria Maggiore lo accoglieva
               in occasione delle feste solenni, quando l'organo suonava a distesa sotto le volte
               magnifiche illustrate da Luca Giordano, tra l'oro pallido dei capitelli. Egli andava
               a collocarsi di fianco al grande arazzo centrale in vista del monumento di Donizetti
               e lasciava che la sua fantasia si imbevesse della solenne poesia del tempio.</p>
            <p>Mille visioni gli ondeggiavano allora nella mente, visioni di gloria e d'amore,
               confuse insieme in un grande barbaglio di luce, dove i profili vanivano; sogno
               delizioso, dolce miraggio creato da uno stato d'animo che solo i vent'anni possono
               dare col tesoro intatto dei loro entusiasmi, pari ad uno stuolo di aspettanti efebi
               sulla soglia di un giardino dove ogni albero fosse fiorito. In quelle ore divine il
               tempio rappresentava a' suoi occhi l'asilo della pace e della bellezza; ascoltando i
               suoni dell'organo, seguendo il volo degli angeli dipinti, tutte le materialità della
               vita erano così lontane da lui che veramente gli sembrava di essere uno dei
               predestinati a recare sulle miserie della terra il raggio dell'arte. L'impeto era
               violento, la percezione acuta, irresistibile il bisogno; ma quando dai regni della
               visione egli voleva discendere e concretare il suo desiderio in un'opera sensibile la
               sottile trama gli si spezzava fra le dita. Il dio occulto non era nato ancora.</p>
         </div>
         <div type="chapter" n="5">
            <head>V.</head>
            <p>LA LETTERA.</p>
            <p>Era stata veramente una imprudenza quella di scendere, contro i consigli del medico,
               e il tenero ,Remo ebbe ragione di spaventarsi quando vide sulla soglia Ippolito ,
               bianco come un morto. Lo stesso ,Remo , il quale ostentava in ogni occasione lo
               spirito forte, fu colpito dal pallore del giovane che si reggeva a stento.</p>
            <p>- Quale follia! - disse; perchè anche i moti spontanei della compassione gli uscivano
               in forma di rimprovero, senza di che gli sarebbe parso di menomare la sua forza.</p>
            <p>- Non ne potevo più - rispose Ippolito semplicemente, lasciandosi cadere sulla sedia
               che ,Remo gli aveva accostato. - È già un mese, lo sapete!</p>
            <p>- Oh se lo sappiamo!</p>
            <p>Il giovine teneva un braccio al collo e sul volto gli si vedevano gonfie e vermiglie
               ancora le traccie delle bruciature riportate nella notte fatale dell'incendio. I
               capelli rasi, i baffi e le sopracciglia bruciacchiate contribuivano ad alterargli la
               fisonomia per modo che Romolo guardandolo fisso tornò a dire:</p>
            <p>- E bello non sei diventato.</p>
            <p>- Il dottore - si affrettò a soggiungere ,Remo - ha promesso che guarirà
               perfettamente.</p>
            <p> Rosalba e la servetta vennero esse pure a contemplare il redivivo. ,Remo suggerì che
               occorreva riconfortarlo un poco e poi persuaderlo a ritornare nel suo letto.</p>
            <p> Ippolito guardandosi in giro con la speciale compiacenza dei convalescenti fermò
               l'occhio sui noti oggetti che gli apparivano in sembianza di vecchi amici ritrovati:
               le sedie ricoperte di cuoio, la libreria, l'attaccapanni, la lucerna con la sua
               gonnella di carta verdina e una pertichetta appoggiata in un angolo, la quale
               particolarmente lo fece sorridere ricordando l'uso a cui era destinata; cioè di
               sciogliere il piccolo panneggiamento della finestra che si impigliava regolarmente
               nei vetri quando era il caso di aprirli o di chiuderli, La pertichetta era stata
               un'idea di Rosalba .</p>
            <p>- Come ti senti però?</p>
            <p>- Bene, zio ,Remo , bene.</p>
            <p>Ma impallidiva.</p>
            <p>- Orsù. È meglio tornare a letto.</p>
            <p> Romolo lo prese attraverso la vita con le sue braccia poderose costringendolo ad
               alzarsi. A malincuore il giovine si lasciò trascinare dal colosso, confortato da
               ,Remo che andava dicendo:</p>
            <p>- È per il tuo meglio. La scossa che hai ricevuto è stata forte e bisogna andar
               cauti. Poco per volta. Abbi pazienza.</p>
            <p>In cucina la servetta gli pose in mano la lettera.</p>
            <p>Ma Ippolito aveva presunto troppo dalle risorse della sua gioventù e fu meravigliato
               della spossatezza che lo prese di ritorno in camera. Cacciandosi sotto le lenzuola
               ebbe un brivido. Fuori dell'uscio ,Remo , che era salito ad accompagnarlo, gli gridò
               ancora: - Copriti bene! - e udì dal basso la voce agra di Rosalba la quale
               borbottava: - Purchè non faccia una ricaduta!</p>
            <p>Tutto ciò non era allegro. Ippolito comprese in quel momento più viva che mai la
               tristezza della sua solitudine morale che gli creava un bisogno insoddisfatto di
               carezze e di parole dolci, di una dolcezza che non fosse quella ingenita di ,Remo ,
               uguale per tutti. Oh! un bacio - di chi? - non lo sapeva, ma un bacio ardente sulla
               sua fronte, per lui, tutto e solamente per lui!...</p>
            <p>Voltandosi vide la lettera. La prese, la guardò, non riconoscendo la scrittura. Il
               sesto era simpatico, la carta filogranata di una tinta pallida di avorio,
               l'inchiostro nerissimo. Il suggello di ceralacca color di viola recava impresso un
               solo monosillabo: <emph>Se</emph>.</p>
            <p>Durante il periodo acuto della sua gloria egli aveva ricevuto dei fasci di lettere:
               lettere di amici, di condiscepoli, di curiosi, di oziosi, di vanesii, di incettatori
               d'autografi, di giornalisti che lo invitavano a descrivere la scena dell'incendio e
               del salvataggio quasi miracoloso, e, infine delle persone salvate che gli offrivano
               la loro riconoscenza; pure una lettera come quella non gli era giunta mai, ne era
               sicuro.</p>
            <p>Per un senso inesplicabile sorto in quel momento istesso, intuizione o presentimento
               che fosse, speranza folle o vago terrore, o semplice ansia dell'ignoto, egli esitava
               ad aprirla. L'ora era troppo mesta perchè quella lettera che sembrava averlo chiamato
               con una misteriosa forza di magnetismo, traendolo, nuovo Lazzaro, dalla specie di
               sepolcro dove giaceva da tanto tempo, non dovesse esercitare sulla sua sensibilità
               un'acuta impressione dove sentimento e fantasia lavoravano insieme. Gli veniva dunque
               dal mondo, dal gran mondo ignoto e lontano, una voce?</p>
            <p>Alzò la lettera contro la fiamma della candela senza che nulla trasparisse; se
               l'accostò al volto, ma non avvertì nessuno dei soliti profumi commerciali, benchè
               fosse invasa da un sottilissimo effluvio proprio degli oggetti femminili chiusi negli
               stipi odoranti di legni fini e di fiori freschi.</p>
            <p>Sorse a sedere sul letto. Non aveva più freddo. Con un movimento affatto giovanile
               ricacciò indietro le coperte. Fu un lampo. Si ricompose, si riadagiò girando la
               lettera fra le mani per vedere da qual parte avrebbe potuto aprirla lasciando intatto
               l'enigma del suggello. Sul tavolino da notte c'era un piccolo cucchiaio; lo prese e
               ne introdusse delicatamente la parte sottile in un interstizio della busta. Ancora un
               istante di esitazione. Che mai, che mai lo aspettava? Crac! La busta spaccata
               gemette.</p>
            <p>Non così un ladro od un innamorato procede cauto sul sentiero di un violato giardino
               come Ippolito ritirò dalla busta il foglietto e delicatamente lo aperse. Un'anima
               forse vi stava rinchiusa? Segnava in quel momento il destino l'ora decisiva della sua
               vita? Egli avvertì come un soffio misterioso. Pallido, rattenendo il respiro,
               lesse:</p>
            <quote>
               <p>"<emph>Signore</emph>,</p>
               <p>"Una persona che si è interessata vivamente al terribile incendio del 26 gennaio
                  per la parte generosa che Ella vi ha sostenuto, desidera sapere se le conseguenze
                  cessarono dall'essere per Lei così dolorose come apparivano nei primi tempi. Le
                  notizie contraddittorie dei giornali esaltano, invece di calmare, il mio spirito.
                  Vorrebbe essere tanto gentile da comunicarmi direttamente una parola? La domanda è
                  indiscreta, lo so, e ne chiedo scusa; ma vi sono dei sentimenti così spontanei e
                  così vivi che non si curano delle convenienze. Tale è la mia ammirazione per il
                  suo coraggio.</p>
               <p> Lilia </p>
            </quote>
            <p>"<emph>Fermo in posta - <corr>Milano</corr>
               </emph>."</p>
            <p>Depose il foglietto aperto sulla rimboccatura del lenzuolo e lo guardò nello stesso
               modo che si guarda una fisonomia nuova. Senza essersi mai interessalo di grafologia,
               Ippolito non poteva sfuggire all'impressione spontanea e affatto naturale che desta
               in ognuno di noi l'aspetto di quei segni che si ricongiungono immediatamente per
               mille indizi ad una volontà. Più lo scrittore è ignoto meglio lo si cerca nella sola
               rivelazione concessa, la sua scrittura. Il carattere, l'educazione, qualche volta
               perfino l'aspetto fisico escono meravigliosamente dalle parole scritte: una lettera
               al pari di un volto può riuscire attraente o ripugnante, perchè la lettera, come la
               voce, come lo sguardo, come il riso, come il pianto, come il passo, come l'ombra, se
               non è tutta la persona, è però della persona una emanazione diretta che difficilmente
               inganna.</p>
            <p>La scrittura che egli aveva davanti agli occhi, semplice e chiara, presentava un
               tutto insieme nitido con assenza assoluta di svolazzi, molto spazio fra le linee
               tracciate con mano ferma e nessuno di quegli uncini così sgradevoli nella loro
               laidezza rivelatrice di ignobili istinti. Le parole non troppo inclinate indicavano
               forse che l'intelligenza soverchiava la sensibilità, ma alcune finali prolungate
               oltre il consueto davano pure indizio di animo generoso. La firma sopratutto era
               caratteristica per l'altezza speciale delle due <emph>elle</emph> conferenti a quel
               nome di donna una eleganza straordinaria.</p>
            <p>- Lilia ! - ripetè Ippolito a voce alta per udire il suono di quelle sillabe così
               leggiadramente aggruppate - e gli parve un suono dolcissimo, morbido come una brezza
               che scuota sovra un alto stelo il calice profumato di un fiore. - Lilia !</p>
            <p>Era un nome affatto sconosciuto, che non si ricongiungeva a nessuna reminiscenza nè
               di persone, nè di libri, un nome non udito mai, nuovo eppure non straniero, quale
               veste entro cui palpitasse un corpo lungamente vagheggiato.</p>
            <p>Chi poteva mai essere?</p>
            <p>Tornò a prendere in mano il foglio e lo rilesse attentamente, sembrandogli di notare
               nelle prime linee una intenzione di impersonalità che andava man mano scomparendo
               fino alla dichiarazione finale ed alla firma, sicura, slanciata, escludente il
               sotterfugio dell'anonimo. La spontanea accusa di indiscrezione ed il perdono
               richiesto indicavano una natura delicata, mentre la sicurezza dello stile non
               lasciava dubbio sulla educazione della scrivente.</p>
            <p>Una donna, una fanciulla certamente; bel nome, molto entusiasmo, molta franchezza -
               così concludeva Ippolito ricacciando la lettera nella busta - ma chi sarà mai?</p>
            <p>Le tre parole <emph>ferma in posta</emph> si potevano interpretare in diversi modi.
               La signorina non era libera; oppure non voleva svelare il suo nome; oppure sotto
               l'apparente disinvoltura vi era un ritegno pudibondo di fanciulla che pur osando
               teme... L'ambiente provinciale in cui era cresciuto Ippolito favoriva lo sviluppo di
               questo tipo primitivo.</p>
            <p>Una pura fanciulla! Non era questa la forma più concreta del suo sogno? A chi aveva
               eglimai pensato nei mattini di primavera vagando sotto i castani fioriti delle Mura
               di <corr>Bergamo</corr>, se non ad un fresco viso sorridente accanto al suo, a un
               fresco cuore che palpitasse contro il suo braccio? E nelle estasi un po' mistiche
               della chiesa, quando l'organo di Santa Maria Maggiore lo trasportava fuori della
               realtà, non era ancora una bianca fanciulla che egli vedeva fluttuare fra le nuvole
               dell'incenso o prendere parvenza di vita nelle figure evanescenti dell'arazzo
               antico?</p>
            <p>Egli era giovine, egli era giovine. Il succo meraviglioso dei vent'anni scorrendo
               nelle sue belle membra virili chiedeva ad alta voce la corona della fioritura.
               Presagiva egli qualche cosa al di là? Forse, in certi momenti; ma tutte le sue forze
               tumultuavano ora nella tempesta della preparazione, e qualunque fosse la meta non la
               vedeva, non poteva vederla attraverso la visione persistente del desiderio
               giovanile.</p>
            <p> Lilia ! Gli parve di scorgere un fascio di rose bianche, di gigli bianchi, di
               bianchi narcisi odoranti lievi, di serenelle bianche sfrangiate in una caduta di
               petali pioventi intorno al suo guanciale di convalescente. Chiuse le palpebre sotto
               un'onda di voluttà dolcissima.</p>
            <p>Delle tante fanciulle salvate la notte dell'incendio una forse gli scriveva? Tale
               supposizione affacciatasi un istante alla sua mente fu subito rimossa. La fanciulla
               avrebbe anzitutto parlato di sè stessa. Ippolito fu quasi lieto di concludere che ciò
               non poteva essere, perchè quelle povere educande acerbe ed un po' goffe non gli
               suscitavano nessuna immagine seducente; ma poteva essere una sorella od una amica. Ad
               ogni modo la lettera veniva da <corr>Milano</corr> e domandava risposta a
                  <corr>Milano</corr>.</p>
            <p>Risposta? Ecco una cosa che sembrava molto difficile. Che dire? In qual modo? E
               perchè? Decise di non pensarci oltre per quella sera. Soffiò sul lume e si voltò
               dall'altra parte.</p>
            <p>Ma le pendole incominciarono allora a suonare in coro e Ippolito che doveva pure
               esservi abituato, perdette subito l'invito al sonno. <emph>Toc toc - tec tec - tin
                  tin - drilin din din</emph>; e con la sveglia facevano tutte insieme un baccano
               indiavolato. Mai avevano fatto tanto baccano. Che cosa si narravano, proprio in
               quella notte? Ippolito le ascoltò suo malgrado finchè tacquero, contando cinquantatrè
               ore suonate pazzescamente dalla pendola di Paolo e Virginia che aveva tratto tratto
               questi capricci incomprensibili. - Fanno forse all'amore - pensò Ippolito rivedendo
               al buio con l'immaginazione le due figurine di bronzo abbracciate sotto la foglia di
               palma. E rise.</p>
            <p>Perchè gli venne in mente improvvisamente il passaggio degli Ebrei attraverso il Mar
               Rosso? Non vi era alcun nesso logico fra le due idee, e in verità dovette riconoscere
               che non gl'importava nulla delle avventure degli Ebrei. il coro del Nabucco alla
               buon'ora, quello aveva una certa ragione di opportunità: "<emph>Va' pensiero sull'ali
                  dorate</emph>". Ma perchè dorate?... Cercò di raffigurarsi l'effetto di due ali
               color di oro. Già. La chioma di Berenice! Che c'entrava adesso la chioma di Berenice?
               Magnifica, senza dubbio. Portavano capelli finti le antiche dame <corr>Roma</corr>ne?
               Forse Cleopatra no. 1,450,000,000? Sarà vero che la popolazione del globo ascende a
               tanto? Che lunga, lunga, lunga fila di uomini! Quei giornali d'America le sanno
               tutte. Voglio imparare l'inglese.</p>
            <p>- Dalli al gatto!</p>
            <p>Questo grido singolare interruppe le divagazioni febbricitanti di Ippolito . Era
               Rosalba la quale dormendo nella camera attigua sognava di uno de' suoi nemici
               famigliari. Ippolito vide anche lei, come già aveva viste le figurine della pendola,
               con l'immaginazione eccitata: Rosalba , stesa nel suo vedovo letto, un fazzoletto
               giallo annodato sui pochi capelli grigi, la bocca aperta, un cero pasquale appeso al
               muro e, sotto, il ritratto del defunto marito in una di quelle fotografie vecchie
               così tristi a vedersi e così brutte.</p>
            <p>- Povera donna! - pensò ancora Ippolito . - Chi sa se sarà stata ai suoi giorni un
               po' piacente. Non crederei.</p>
            <p>Irritato dalla veglia, volle provarsi a dormire ad ogni costo. Aveva letto in qualche
               luogo che ciò si ottiene aprendo e chiudendo successivamente le palpebre per trenta o
               quaranta volte, ma si stancò gli occhi senza ottenere lo scopo. Ancora mille immagini
               scomposte vennero ad assediarlo: paesaggi, racconti, memorie, visioni, storia,
                  <corr>Roma</corr>nzo; un profilo, un suono, il colore di un abito femminile, l'eco
               di una risata di amici; tante cose lette, scritte, vissute, sognate, inventate lì per
               lì con una foga insolita che aveva della rivelazione e della allucinazione
               insieme.</p>
            <p>E poi tornò a pensare alla lettera ricevuta, meravigliato di sentirsi fluire alle
               labbra incomparabili parole di risposta, con una abbondanza, una chiarezza
               meravigliosa. Tutta la risposta gli sorse così finita nelle cellule della mente senza
               fatica, senza pentimenti. La scriverebbe così, al mattino, subito appena desto.
               Intanto però bisognava dormire. Pazienza che il tempo dell'insonnia non era stato
               sprecato poichè la risposta era pronta. Firmerebbe semplicemente Ippolito ? No non
               conveniva. Meglio era Ippolito Brembo tutto intero. Dormire intanto, dormire...</p>
            <p>Col lenzuolo buttato sulla faccia per concentrarsi meglio, egli serrò gli occhi
               disperatamente; e quando credette di avere raccolto un po' di sonno, mentre gli
               sedava il cuore nelle prime dolcezze dell'oblio, il canto di un gallo lo fece
               sobbalzare. L'alba!</p>
            <p>Affranto dalla veglia si chetò finalmente quando il sole era già alto e dormì
               parecchie ore di un sonno profondissimo, pesante. Al suo risvegliarsi vide seduto ai
               piedi del letto lo zio ,Remo che lo contemplava con una ciera compunta. Romolo
               intanto caricava le pendole.</p>
            <p>- Ha la febbre...</p>
            <p>- Non c'era da aspettarsi altro dalla bravata di ieri sera.</p>
            <p>- Benedetta gioventù! Vuol proprio sempre pagare la propria esperienza.</p>
            <p>Quantunque ,Remo avesse pronunciato queste parole con un tono mansueto e pieno di
               indulgenza, Romolo non accettò il la offerto dal fratello e rizzando tutte le sue
               punte di uomo malcontento rispose: - Mi sembrava che a bruciacchiarsi mezzo fosse già
               stata una bella paga per il suo sentimentalismo e a starsene a letto per oltre un
               mese c'era anche la buona misura. Vuol dare la mancia adesso questo gran signore?</p>
            <p>- Eh! eh! - fece ,Remo mostrando di gustare lo scherzo, come faceva sempre per
               pacificare l'animo del fratello. - Eh! eh!</p>
            <p>La faccia del buon maestro, attraverso abilità di mimo trovò modo di distendere un
               sorriso sull'espressione desolata che gli produceva la scoperta della febbre; il
               risultato dovette esser buono perchè anche Romolo sorrise rimettendo la campana di
               vetro su Paolo e Virginia.</p>
            <p> Ippolito , accovacciato sotto le lenzuola, si sentiva la testa pesante e vuota nello
               stesso tempo, il palato secco, le membra dolenti. Seguiva cogli occhi macchinalmente
               i movimenti di Romolo che grande e grosso com'era oscurava tratto tratto o l'una o
               l'altra delle finestre.</p>
            <p>- Piove ancora - disse il colosso.</p>
            <p>,Remo pensò che non avrebbe neppure in quel giorno potuto servirsi del suo ombrello
               nuovo senza grandi contrasti al pian terreno, essendo una opinione di Rosalba che
               fosse peccato sciupare gli ombrelli nuovi quando piove.</p>
            <p>- Tornerai presto, zio ,Remo ?</p>
            <p>- Se mia moglie me lo permetterà - obbiettò ,Remo colla dolce e innocente malizia
               delle sue pupille rotonde. Sua <emph>moglie</emph>, in linguaggio figurato, era la
               scuola.</p>
            <p>- Punto e a capo - disse Romolo tastando nel passare a canto al letto la fronte del
               giacente. - Ne av,Remo per un altro mese.</p>
            <p>- No, no; speriamo di no! - si affrettò a rispondere ,Remo , fiducioso nell'influenza
               degli auguri.</p>
            <p>I due fratelli uscirono insieme. Ippolito rimasto solo volle scrivere subito la
               lettera. Sentiva che il mal di testa si avvicinava a gran passi e gli sembrava di
               guadagnar tempo. Già non era questione che di poche parole. Saltò giù a prendere il
               calamaio, la penna, la carta; rabbrividiva di freddo, ma non ne fece caso. Son poche
               parole: <emph>Signorina</emph>.</p>
            <p>Colla penna levata cercò la parola seguente, quella bella parola che incominciava la
               lettera, dietro la quale tutti gli altri periodi scorrevano lisci come fiume di
               latte. Che parola era?</p>
            <p>Tornò a bagnare la penna; rilesse in cima al foglio nitido: <emph>Signorina</emph>.
               Aggiunse un punto esclamativo, così: <emph>Signorina!</emph> Ma la parola non veniva;
               nè quella, nè alcun'altra. Egli l'aveva pure scritta tutta col pensiero una letterina
               breve ed elegante che non diceva nè troppo nè poco, che era gentile e dignitosa
               insieme. Dove era fuggita? In quale angolo ,Remo to della memoria? Ah! Un momento gli
               sembrava di afferrare a volo il motivo generale, ma anche quello fuggiva, gli si
               scioglieva nel cervello con un'inconsistenza di bolla di sapone, con un fruscìo vano
               di falena che batte l'ala contro il lume acceso. Nulla! Non trovava più nulla.</p>
            <p>Si strinse la fronte nelle palme con una violenza di concentrazione che parve
               spezzargliela. Nulla!</p>
            <p>Allora fece una pallottola del foglio di carta, la scaraventò in fondo alla camera, e
               colle mani diaccie, le tempie di fuoco, i denti che battevano, si cacciò disperato e
               vinto sotto le coltri.</p>
         </div>
         <div type="chapter" n="6">
            <head>VI.</head>
            <quote>
               <label>IV.</label>
               <label>CORRISPONDENZA.</label>
               <p>
                  <emph>1° aprile</emph>. Dovrei mettermi in ginocchio a vergare queste righe, le
                  prime che le rivolgo, o fata gentile (non so come chiamarla diversamente), per
                  spiegare le ragioni di un silenzio che le sarà parso inqualificabile. Pensi
                  solamente questo: sono stato otto giorni in delirio.</p>
               <p>Quando mi giunse la sua lettera credevo di entrare in convalescenza, mi tenevo
                  sicuro di risponderle subito per ringraziarla dell'interesse pietoso; le scrissi
                  anche, sono sicuro che le scrissi, ma non trovai più la lettera. Sopraggiunse poi
                  la febbre che mi tolse i sentimenti e mi tenne per parecchio tempo in pericolo di
                  vita. Queste cose gliele dico per mia giustificazione, non per accrescere la sua
                  pietà, quantunque da essa io abbia avuto le più pure gioie, forse, della mia
                  giovinezza. Quel fiore che mi giungeva tutti i giorni chiuso in una busta identica
                  a quella della prima lettera, muto, eppure eloquente, in quale giardino ideale era
                  stato colto? Oh! ella non saprà mai il bene che mi ha fatto venendo tutti i giorni
                  a visitarmi così silenziosa, invisibile e discreta! Mi domando se vale la pena di
                  guarire quando riacquistando la salute dovessi perdere la dolcezza della sua
                  compassione.</p>
               <p>Ma guarito non sono ancora, la prego di rammentarlo. Ho voluto solo dedicare a lei
                  la mia prima ora serena.</p>
               <p> Ippolito BREMBO.</p>
            </quote>
         </div>
         <div type="letter">
            <p>
               <emph>10 aprile.</emph>. Signorina, le scrivo confuso, tremente, pieno di dubbi. Ella
               è stata così buona con me che non lo potrò dimenticare mai. Ma forse l'ho offesa? La
               mia lettera fu dunque così disgraziata da togliermi d'un tratto una protezione che
               m'era parsa il più bel dono della vita rinascente? Il suo silenzio me lo fa temere.
               Se così fosse la scongiuro a perdonarmi. Subirò quel qualsiasi castigo che ella vorrà
               infliggermi, ma mi perdoni e me lo dica.</p>
            <p> Ippolito BREMBO.</p>
         </div>
         <div type="letter">
            <p>
               <emph>12 aprile</emph>. No, signore, ella non mi ha offesa menomamente; non capisco
               neppure in qual modo possa averlo pensato. Deve essere molto giovane.</p>
            <p>Io ho seguito ansiosamente le notizie che i giornali recavano della sua ricaduta; poi
               vedendo tante violette in giro, insieme a qualche altro fiore primaverile giudicai
               che dovessero farle piacere e per questo gliele mandavo, ma senza aver di mira
               nessuna riconoscenza.</p>
            <p>Sono felice che ella si trovi in via di guarigione e non voglio nemmeno credere ai
               commenti della Gazzetta nuova il cui direttore, mio amico, è una bravissima persona,
               ma che non è sempre bene informato.</p>
            <p> Lilia .</p>
         </div>
         <div type="letter">
            <p>
               <emph>14 aprile</emph>. Ha ella mai provato, signora, la tristezza di certi mattini,
               quando non le nuvole in cielo, non le persecuzioni degli uomini, non le materialità
               di dolori terreni, ma una intima inesplicabile veggenza ci fa presagire una giornata
               infelice? La conosce, lei, la tristezza che non ha nome, grigio fantasma sorto
               all'improvviso per l'urto di una parola, di un sogno, meno ancora o più ancora, per
               ciò che l'anima sente di fatalmente sospeso fra noi e l'ora? E non è nemmeno ciò che
               vorrei dire; se vi fossero parole per esprimerlo potrebbe questo strazio uscire dal
               mio petto: ma le parole non esistono o io non le conosco.</p>
            <p>Devo ringraziarla per la sua lettera quantunque fosse una lettera cattiva, ben
               diversa dalla prima, ben diversa da quei teneri messaggi fioriti che tanti soavi
               sogni addussero al mio capezzale. Sono giovine, è vero. Ella sembra chiedermelo in
               modo ironico, ed io le rispondo col cuore gonfio di lagrime. Sì, se essere giovine
               vuol dire credere, sperare, amare il fantasma ideale, inseguire la visione alata,
               darsi tutto e prodigarsi tutto, io sono giovine.</p>
            <p>La ringrazio ancora dei fiori che ella mi mandò durante la mia ultima malattia, ma
               non oso offrirle più una riconoscenza della quale non saprebbe che fare.</p>
            <p>Può dire, se crede, al suo direttore della <emph>Gazzetta nuova</emph> che le
               conseguenze dell'incendio mi tennero bensì a letto due mesi, ma che non sono rimasto
               nè storpio, nè cieco, nè cretino, come egli ebbe la bontà di scrivere.</p>
            <p>I miei rispetti, signora.</p>
            <p> Ippolito BREMBO.</p>
         </div>
         <div type="letter">
            <p>
               <emph> 16 aprile </emph>. Signore, ella ha tanto spirito e tanta fierezza quanto ha
               di cuore. Tocca a me questa volta chiederle scusa. Lo faccio, come vede, senza por
               tempo in mezzo perchè mi dorrebbe di restare nella sua memoria sotto un aspetto che
               se è stato per un momento il mio, non è però tutta me. A tanta distanza e senza
               conoscerci mi sarebbe difficile darle una spiegazione della mia sciocca lettera, ma
               nutro fiducia ch'ella vorrà assolvermi in ispirito senza esigere una confessione che
               mi diminuirebbe troppo.</p>
            <p>Ella mi ha parlato della tristezza di certi mattini. Io le dirò: conosce l'ora
               misteriosa che non ha punto fisso nella giornata, che è sempre calda anche nella
               stagione del gelo, l'ora profetica, l'ora dolce, l'ora santa in cui ci è dato di
               vedere a nudo una bella anima? Si svolga poi l'avvenire come Dio vorrà. Basta
               quell'ora per rischiarare molte tenebre.</p>
            <p>Gradisca la mia primiera ammirazione moltiplicata per mille.</p>
            <p> Lilia .</p>
            <p>P.S.</p>
            <p>Voglia dirmi se ora sta proprio bene.</p>
         </div>
         <div type="letter">
            <p>
               <emph> 22 aprile </emph>. Chi disse essere il poscritto la parte più importante di
               una lettera aveva forse ragione. Non so se avrei risposto alla sua gentilissima del
               giorno sedici, poichè con essa si poteva credere "l'incidente esaurito", come dicono
               i giornali; ma quel piccolo poscritto mi fa ardito a pensare che ella si interessi
               ancora alla mia umile persona e m'impone il dovere di soddisfarla.</p>
            <p>Sto proprio bene, salvo qualche cicatrice sulle mani, sulla spalla e sopra una
               guancia, ma temporanee. Anche i capelli, che avevo rasati fino alla radice, spuntano
               più densi di prima se fosse possibile. Le forze sono tornate e con esse la volontà di
               lavorare; spero fra pochi giorni di riprendere le lezioni al Conservatorio. Ho dunque
               finito di essere un personaggio interessante. Ripiombo nella mia oscurità.</p>
            <p>In seguito a tale dichiarazione ella ha tutto il diritto di ritirarmi una benevolenza
               fondata sopra un momento di entusiasmo che io non ho purtroppo la facoltà di
               prolungare. Ella è senza dubbio una creatura privilegiata, una signorina buona,
               gentile, forse bella ed io non sono e non sarò mai altro che un povero organista.</p>
            <p>Le presento i miei rispetti.</p>
            <p> Ippolito BREMBO.</p>
         </div>
         <div type="letter">
            <p>
               <emph> 25 aprile </emph>. Signore: Incomincio a scoprire in lei un difetto molto
               grosso: l'orgoglio. Fatalmente è proprio il difetto che amo.</p>
            <p>Ah! lei non voleva più scrivermi? E perchè? Perchè non mi crede degna di
               comprenderla? Perchè mi suppone una creatura privilegiata, buona, gentile, forse
               bella e - questo non lo dice, ma si legge tra le righe - un po' vana? Potrei
               risponderle con le parole di Margherita:</p>
            <quote>
               <p>
                  <emph>Io non son damigella</emph>
               </p>
               <p>
                  <emph>Nè bella...</emph>
               </p>
            </quote>
            <p>Buona poi, buona veramente, nel significato alto della parola, ho cercato qualche
               volta di esserlo; ma o l'ideale troppo lontano o le forze troppo deboli o gli istinti
               contrari o le reminiscenze fatali mi hanno reso il compito molto duro. Nessun
               privilegio è in me, nè di nascita, nè di fortuna, nè di affetti. Sono sola.</p>
            <p>In verità non so quale forza mi spinga a scriverle, io che non scrivo quasi mai; ma
               dal primo momento che intesi il suo nome mi parve di riudirlo. Avevo forse sognato
               una giovinezza pura, un coraggio temerario, un eroismo impulsivo che si desse per
               darsi, senza secondi fini. Ella dice di rientrare ora nell'oscurità, ma quando si ha
               un'anima come la sua ripiegandosi su sè stessi si entra nella luce. L'ho conosciuta
               l'anima sua alla sua terza lettera, la rammenta?... ma qualche cosa è avvenuto in
               seguito per cui non mi fu più dato di ritrovare la stessa armonia. Ella non mi crede,
               è così! Vero?</p>
            <p>E se è così, sono io che le parlo col cuore gonfio di lagrime, disperata della mia
               impotenza a esprimere uno dei più nobili sentimenti che mi abbiano mai infiammata.
               Tuttavia le serbo riconoscenza per avermi fatto provare, in mezzo a tanti palpiti
               vili che mi circondano, un palpito generoso. Mi dica che crede!</p>
            <p> Lilia .</p>
         </div>
         <div type="letter">
            <p>
               <emph> 2 maggio </emph>. Quante rose intorno a me! Il mio buon zio, reduce dalla
               scuola con la messe primaverile che gli tributarono i suoi scolaretti, ne adornò il
               tavolino della mia camera. I fiori mi fanno pensare a lei.</p>
            <p>Sì, credo. Credo alla sua sincerità, anche alla sua bontà discussa, anche alla sua
               bellezza negata. Credo perchè questo è un bisogno di tutto il mio essere. Sono un
               fanciullo impulsivo e selvaggio, crebbi senza madre, ho ventidue anni. La fede e
               l'amore si confondono nella mia mente, talchè non so neppur io quello che voglio; ma
               so che ogni cosa bella mi attira; e non solo il bello visibile, ma più ancora, oh!
               sopratutto, la bellezza che non si può fermare in una linea determinata, quella che
               non si vede ma che si sente sparsa nel mondo per mille sottilissimi fili ai quali
               l'immaginazione sospende, pensili nidi, le sue chimere. Amo anche la verità, purchè
               mi si conceda di chiamare verità il profilo che la nuvola disegna passando e che si
               trasforma mentre lo guardo. Procuri lei di mettere insieme tutte queste idee perchè
               sarei dolentissimo se non potesse comprendermi; spiegarmi meglio non so.</p>
            <p>Intanto che mi curvavo a guardare le rose un pelalo cadde su questo foglio e ve lo
               lascio. Rispettiamo il destino. Di queste rose compagnuole nate nei rozzi orti e
               venute a morire sul tavolino di un povero studente, esso solo, il piccolo petalo,
               muta sorte. Lo segue per un istante il mio pensiero pieno di visioni, ma io non so
               dove anderà a posare... Tale dubbio mi lascia/, trepido ed incerto.</p>
            <p> Ippolito BREMBO.</p>
            <p>P.S.</p>
            <p>D'ora in avanti mi scriva ferma in posta a <corr>Bergamo</corr>.</p>
         </div>
         <div type="letter">
            <p>
               <emph> 6 maggio </emph>. Signore, dice che i fiori le hanno fatto pensare a me:
               grazie del complimento. Per un selvaggio non c'è male: dimostra per lo meno una
               grande attitudine a incivilirsi.</p>
            <p>Io sono oggi molto contenta. Anzi, se devo dire tutta la verità lo fui dal giorno 3,
               quando la posta mi recò la sua lettera. Ecco che le contraccambio il madrigale.</p>
            <p>La rassicuro poi subito sulla sorte del petalo caduto così provvidenzialmente nel
               foglio: io ve l'ho lasciato perchè mi parve che vi stesse bene, ma li ho poi
               rinchiusi entrambi - foglio e petalo - in una cartella dove ho già riunite le altre
               sue lettere e dove c'è molto posto...</p>
            <p>Davvero le sue lettere mi procurano una gioia fresca e graziosa come queste giornate
               di primavera che sembrano ridare al mondo una purezza antica. Mi parli di lei. È
               possibile che con tanto ingegno e tanta energia giovanile voglia ridursi a vegetare
               in una cantoria? So che ella ha molta disposizione per la musica. Perchè non viene a
                  <corr>Milano</corr>? Il nostro Conservatorio è celebre; ella ne uscirebbe con un
               diploma in seguito al quale tutte le porte si apriranno da sè. Se vuole posso
               appianarle la strada perchè conosco il direttore ed anche qualche maestro. Infine mi
               metto tutta a sua disposizione.</p>
            <p>Mi permetto di mandarle un volume che forse non conosce. Sono le lettere intime di
               Berlioz. La prego di non credermi una soverchia ammiratrice di Berlioz scrittore;
               penso anche che si potrebbe tralasciare di leggerle; ma le lettere sono precedute da
               una prefazione di Gounod e Gounod mi piace sempre. Vedrà qualche punto segnato, là
               dove parla delle eccezioni.</p>
            <p>Va forse a stabilirsi a <corr>Bergamo</corr> che si fa mandare le lettere colà? È
               singolare: questa città non la conosco affatto. È bella?</p>
            <p>E suo zio, quel buon zio che le adorna il tavolino di rose, chi è? Mi troverà
               immensamente curiosa, ma pensi che la curiosità non è quel sentimento volgare che si
               va dicendo. Essa è il principio di tutte le grandi cose, dei grandi affetti come
               delle grandi scoperte. In fondo all'arte, alla poesia, alla scienza non c'è forse una
               curiosità? una curiosità tormentosa, febbrile, che fa star male, che strappa lagrime
               di sangue, che fa comporre la canzone di Ofelia e l'ultimo atto del
                  <emph>Rigoletto</emph>? L'amore stesso non è forse la più terribile delle
               curiosità?</p>
            <p>Ma divago e mi dilungo troppo. Addio, mio incognito amico.</p>
            <p> Lilia .</p>
         </div>
         <div type="letter">
            <p>
               <emph>Pasqua di risurrezione</emph>. Tutta la casa è in festa! Mia zia Rosalba , per
               aver digiunato la settimana santa si trovava coi nervi in rivoluzione e faceva
               scontare agli altri il suo atto di virtù ma si è chetata oggi ed ha messo il suo
               abito di seta color Bismarck, che la ringiovanisce di trent'anni, almeno nella data
               dell'abito suddetto e per le memorie che vi si collegano. Mio zio Romolo , fedele ad
               una vecchia abitudine di famiglia, ha voluto che si facesse oggi una colazione
               sommaria in cucina per serbare il servizio e l'appetito al pranzo solenne; anche la
               cucina oggi è così bella col rame lucidato di fresco e le fresche ghirlande di lauro!
               Mio zio ,Remo infine fece venire i suoi scolaretti più poveri e più diligenti e
               distribuì, a ciascuno un piccolo regalo. Io le scrivo... ed ecco perchè tutta la casa
               è in festa.</p>
            <p>Abbiamo poi i peschi e i mandorli fioriti che ci intuonano sotto le finestre una
               sinfonia di colori; uno stuolo di rondini s'incarica dell'accompagnamento. Mio zio
               ,Remo assicura che nessun lusso è paragonabile a questo. Mio zio ,Remo è un santo o
               poco ci manca. Apparentemente la sua professione è di fare il maestro; in realtà è
               quella di fare il maggior bene che può.</p>
            <p>Mio zio Romolo non è cattivo, ma non avendo trovato il mondo come lo desiderava lui,
               è sempre in collera con tutti. Rosalba è la vedova di un terzo fratello. Ella ha
               un'abitudine curiosa: quando chiama i suoi cognati separatamente dice Romolo o dice
               ,Remo al pari di chiunque, ma se le avviene di dover pronunciare i due nomi insieme
               allora sono Romolo e ,Remo lo. Questa è la mia famiglia.</p>
            <p>Dimenticavo un quadretto che sta proprio davanti al mio tavolino, in mezzo a due
               vecchie pendole. Il quadretto, chiuso in una cornice di cartapesta dorata di gentile
               fattura, apparteneva ad una mia cugina anziana rimasta nubile in seguito alla perdita
               del suo fidanzato il quale morì tragicamente per un colpo partito da un fucile che si
               credeva scarico. Mia cugina ricamò allora questo quadretto co' suoi propri capelli.
               Rappresenta una tomba ombreggiata da un salice piangente e sulla fronte si legge:</p>
            <p>
               <emph>Piangi pure, o salcio amico,</emph>
            </p>
            <p>
               <emph>Sul destin di Fortunato;</emph>
            </p>
            <p>
               <emph>È un conforto al cor piagato</emph>
            </p>
            <p>
               <emph>Il tuo pensile dolor.</emph>
            </p>
            <p>E le dirò che io voglio bene a questa cugina non conosciuta mai tanto quanto agli
               altri parenti, cioè moltissimo.</p>
            <p>La ringrazio vivamente del bel volume che ha voluto mandarmi, certo contro i miei
               meriti, per un nuovo impulso del suo cuore caritatevole che interpreta i bisogni
               delle anime affamate. Lo leggerò con raccoglimento. È d'uopo peraltro che le tolga
               subito un'illusione; non so chi possa averle parlato del mio ingegno; le assicuro che
               nessuno finora se ne è accorto, neppur io. La prospettiva di finire in una cantoria,
               che a lei sembra orribile, non è poi tanto brutta per un giovine povero, sognatore,
               di mediocre intelligenza, che abborre dal commercio, dalla burocrazia, dalla folla, e
               che ama invece il silenzio rotto solo dall'armonia dei suoni. Le energie giovanili
               cui ella allude esistono certamente, ma si trovano allo stato di un esercito senza
               capo. Per drizzarle ad una mèta un po' più alta ci vorrebbe quell'impulso speciale
               che appunto mi manca, forse quello stato "tormentoso, febbrile, che fa star male, che
               strappa lagrime di sangue, che fa comporre la canzone di Ofelia e l'ultimo atto del
                  <emph>Rigoletto</emph>" chiamato da lei "curiosità", da me "genio", e che è forse
               un'altra cosa ancora.</p>
            <p>Un secondo ringraziamento le devo, sentitissimo, per l'offerta relativa al
               Conservatorio di <corr>Milano</corr>. Dopo ciò che le ho detto e della mia famiglia e
               della modestia delle mie aspirazioni capirà che non posso accettare. Del resto anche
               il Conservatorio di <corr>Bergamo</corr> ha tradizioni gloriose, e se bastò a un
               Mayer, a un Donizetti, a un Ponchielli, si figuri se non devo accontentarmene io!</p>
            <p>No, cara signora, non vado a stabilirmi a <corr>Bergamo</corr>, bensì mi reco a
                  <corr>Bergamo</corr> tutti i giorni per frequentare le lezioni. È una strada un
               po' lunga, specialmente se il tempo è cattivo, ma questa fatica muscolare mi fa bene,
               poi, quando sono a <corr>Bergamo</corr>, prendo la funicolare per portarmi al
               Conservatorio.</p>
            <p>Mi domanda se <corr>Bergamo</corr> è bella? Se le dicessi che è bellissima crederebbe
               ella forse a un entusiasmo di campanile? In verità è bellissima. Immagini, dopo una
               successione di pianure, una montagna che si erge improvvisamente a guisa di baluardo,
               e su questa montagna una città, e ai piedi di essa una seconda città, e fra l'una e
               l'altra una fascia di viali verdi, di giardini in pendio, di fiori che salgono e
               scendono a gruppi, a festoni, a macchie, a cespi, incorniciando i veroni, sbucando
               fra le pietre con una festosità di bimbi in vacanza; bianchi, rosei, azzurri, biondi,
               quali appunto sono, i colori della fanciullezza. Come vede, fiori, gioventù, luce,
               vita - e accanto, vecchie pietre nere, vecchie torri, vecchie chiese, vecchi palazzi
               pieni di memorie, vecchie storie di amore e di terrore. Bellissima,
                  <corr>Bergamo</corr>, bellissima! Ho pensato a lei, ieri, nella cappella Colleoni
               che fiancheggia la chiesa di Santa Maria.</p>
            <p>E con ciò finisco. Le bacio la mano devotamente.</p>
            <p> Ippolito BREMBO.</p>
         </div>
         <div type="letter">
            <p>
               <emph> 15 maggio </emph>. Perchè finire? Questo vocabolo non mi è mai mai parso tanto
               sgraziato come leggendolo nella cara sua lettera che avrei voluta lunga il doppio. Le
               notizie che mi dà di lei, della sua famiglia e della sua città le ho trovate
               interessantissime. È tutto nuovo per me che vivo in una città così diversa, priva di
               famiglia, senza scopo nella vita.</p>
            <p>Oh! ma lei non deve rinunciare alle conquiste dell'avvenire, sarebbe un delitto. Io
               sento vibrare attraverso le sue parole un'anima calda e poetica, una coscienza pura,
               e tali doni non possono giacere inoperosi in un giovane di ventidue anni. Forse lei
               stesso si ignora, forse le circostanze non furono fino ad ora favorevoli al suo pieno
               sviluppo. Mi lasci credere che è così. Ma intanto non limiti l'orizzonte davantì al
               suo pensiero. Occorre qualche volta mirare. più in là del punto visibile per colpire
               nel segno.</p>
            <p>Contro il solito mi sento oggi molto male. Non capisco che cosa possa essere, ma la
               penna mi cadde di mano. Volevo dirle tante cose!... Mi si oscura la vista... Addio
               per oggi. Le scriverò ancora presto.</p>
            <p> Lilia .</p>
         </div>
         <div type="letter">
            <p>
               <emph> 19 maggio </emph>. Gentile incognita, la sua ultima lettera mi lascia
               perplesso. Ho aspettato tre giorni sperando di avere qualche notizia della sua
               salute, ma incomincio ad essere agitato. Come sta? Voglia dirmelo subito.</p>
            <p>Il suo interessamento mi commuove oltre quanto mi sia possibile confessare, la
               dolcezza di questa corrispondenza è tale che t,Remo alla sola possibilità di
               perderla, sia pure per qualche tempo.</p>
            <p>Se non può scrivermi mi mandi un cenno qualsiasi, un fiore ancora, un foglio, un
               filo, ma ch'io sappia, ch'io sappia!</p>
            <p> Ippolito .</p>
         </div>
         <div type="letter">
            <p>
               <emph> 22 maggio </emph>. Signora, signora, una parola!</p>
            <p> Ippolito .</p>
         </div>
         <div type="letter">
            <p>
               <emph> 24 maggio </emph>. Un dubbio orribile mi tormenta. Lei, ammalata non può
               andare alla Posta a ritirare le mie lettere, ed io dove, dove la cerco?</p>
            <p> Ippolito .</p>
         </div>
         <div type="letter">
            <p>
               <emph> 27 maggio </emph>. Povero amico, fu proprio così! Sentendomi poco bene, decisi
               improvvisamente di partire per la Riviera, dove stetti tutti questi giorni in una
               beatitudine che mi rese ingrata ed egoista.</p>
            <p>Tornando oggi mando subito alla Posta e le sue tre letterine mi fanno tanto piacere
               che mi sembra di stare ancor meglio che in Riviera. Tuttavia ho una quantità di
               affari accumulati che mi reclamano imperiosamente.</p>
            <p>Pazienza ancora. Tra poco.</p>
            <p> Lilia .</p>
         </div>
         <div type="letter">
            <p>
               <emph> 28 maggio </emph>. Grazie, mia buona fata! Passai dieci giorni in una angoscia
               indescrivibile, che non avrei mai immaginata prima di provarla. Queste pene peraltro
               ebbero il vantaggio di illuminarmi sulla falsità della nostra situazione. Ella sa chi
               sono io e dove sto. Io non so nulla di lei.</p>
            <p>La supplico a credere che nessuna curiosità indiscreta mi suggerisce questa ricerca.
               Potrei a rigor di termine ignorare per sempre la sua essenza terrena, pago della
               spirituale felicità che mi arrecano le sue lettere; ma se per un caso che è già
               accaduto o per altri che potrebbero accadere si rompe il filo della nostra
               corrispondenza, che cosa faccio io per rintracciarla? È uno stato di inferiorità che
               mi umilia, riducendomi all'impotenza di agire proprio nel momento in cui vorrei
               provarle tutto il mio attaccamento. Ella mi comprende, nevvero? Sarei desolato di
               essere frainteso o di recarle la benchè menoma contrarietà, ma non apprezzerei al suo
               giusto valore il tesoro della di lei benevolenza se non provassi così acuto e
               torturante il timore di perderla.</p>
            <p>Fortunata Riviera! Si vede che le mie descrizioni non l'hanno invogliata a visitare
               le bellezze di <corr>Bergamo</corr>, dove pure l'aria è balsamica e in questi giorni
               deliziosa di effluvii primaverili. Non più nella cappella Colleoni ma sugli spalti
               delle mura, sotto la pioggia odorosa dei fiori dei castani d'India, io penso a lei
               ora; i grappoli che stanno ancora sospesi ai rami nella loro forma graziosa di
               candelabri sembrano illuminare di una luce ideale la danza errabonda delle mie
               visioni.</p>
            <p>Le bacio le mani devotamente.</p>
            <p> Ippolito .</p>
         </div>
         <div type="letter">
            <p>
               <emph> 2 giugno </emph>. Fanciullo! Si rassicuri; qualunque cosa accada, le sue
               lettere verranno regolarmente ritirate dalla Posta. Attraverso un periodo
               singolarissimo, non mi riconosco più io stessa; credevo di essere ammalata e non è
               vero; pure non sono in stato normale. Che avviene in me? Poco abile a scrivere,
               sempre, mi trovo più che mai impacciata adesso. Mi perdoni.</p>
            <p> Lilia .</p>
            <p>P.S.</p>
            <p>Supplisco all'aridità di questa lettera accludendole una striscia di stoffa
               dell'abito che porto oggi. È qualche cosa di me che viene a trovarla. Le fa
               piacere?</p>
         </div>
         <div type="chapter" n="7">
            <head>VII</head>
            <head>IL COLPO DI FULMINE.</head>
            <p>- Stoffa artefatta - aveva sentenziato Rosalba - una di quelle stoffe moderne che non
               si capisce se siano di lana, di seta o di cotone. Se è per fare una cravatta non te
               la consiglierei.</p>
            <p> Ippolito ritolse prontamente il prezioso campione dalle mani della donna che già
               stava sfilacciandolo per esaminarne bene la qualità.</p>
            <p>- Il colore poi è di cattivo gusto - replicò Rosalba . Questa recisa affermazione
               fece persuaso Ippolito che fosse invece tutto il contrario. In verità egli non aveva
               mai veduto nulla di simile nè come morbidezza nè come tinta. Forse avrebbe potuto
               trovare un riscontro nelle ali di certe farfalle che gli erano apparse palpitanti al
               sole ne' caldi meriggi dell'estate; una creatura vestita così non poteva essere che
               una fata. Cenerentola appunto nella noce offertale dalla fata aveva rinvenuto una
               veste color della luna. Che fosse quella?</p>
            <p>Egli la pose sul palmo della mano, poi sul ginocchio; indi la sollevò contro la luce
               e finì col passarsela delicatamente sulla guancia. Staccarsene non poteva. Era stata
               una idea geniale, bisognava convenirne.</p>
            <p>Chiuso accuratamente nel taschino più misterioso del suo portafoglio, quel piccolo
               lembo di vestito lo seguiva dovunque: egli si sentiva quasi fiero di portarlo e ad
               ogni tratto lo toglieva per rimirarlo ancora, per ripetere a sè stesso che non era un
               sogno. Lo confrontava qualche volta di sfuggita cogli abiti delle signore che
               passavano sul Sentierone, ma non ne trovava mai alcuno che gli somigliasse; e neppure
               in Santa Maria, alla messa del mezzogiorno, dove egli vedeva delle rigide matrone
               vestite di nero, di grigio, di color marrone, di verde e di turchino scuro; oppure
               gonnelle bianche, rosa, cilestrine, verde acqua, giallo paglia appartenenti allo
               stuolo gaio delle fanciulle, senza trovare mai un richiamo a quella tinta ed a quel
               disegno. Nè, in fondo, ciò gli dispiaceva.</p>
            <quote>
               <p>
                  <emph>Cara, segreta, ignota al sol, romita,</emph>
               </p>
               <p>
                  <emph>Vive la cura che m'accende il cor.</emph>
               </p>
            </quote>
            <p>Ripeteva volentieri questi versi uditi una volta dallo zio ,Remo . Dovevano essere di
               Byron, non ne era sicuro, ma li ripeteva perchè rispondevano ad un suo intimo
               concetto dell'amore, vago ancora e confuso, come erano incerti i suoi desideri; seme
               giacente sotto il niveo frigidore di un temperamento timido e di una educazione
               austera cui non era bastato a far sbocciare completamente l'esperienza del suo anno
               di volontariato.</p>
            <p>Questo calore latente e prigioniero compiva tuttavia ad insaputa di Ippolito il
               naturale cammino verso la maturanza che è legge della vita. Aveva, in quel principio
               efflorescente di giugno, ore di inquietudine nuova e il pensiero della incognita che
               gli era divenuto inseparabile compagno lo prostrava come nello sforzo di una attesa
               dolce e snervante. Fuggiva i compagni e in generale ogni occasione che potesse
               distrarlo dalla soave visione interiore. Una ragazza di Borgo Canale colla quale egli
               aveva amoreggiato un breve tempo lo fermò un giorno in fondo ai Torni, dove comincia
               il Pascolo dei Tedeschi, rimproverandolo di non lasciarsi più vedere. Ippolito le
               guizzò di mano, ridendo, e sì pose a correre all'impazzata con mille diavoli in
               corpo, sconcertando la ragazza che stette ferma un poco a rimirarlo in quella sua
               corsa furiosa e poi alzò le spalle riprendendo la via di città.</p>
            <p>- Ippolito - disse zio Romolo la mattina del nove giugno - ho un affaruccio a
                  <corr>Milano</corr> per il quale sarebbe necessaria la mia presenza colà e nello
               stesso tempo ne ho un altro a Treviglio che mi porterà via tutto il tempo. Vuoi
               andare a <corr>Milano</corr> in mia vece?</p>
            <p> Ippolito non se lo fece dire due volte. Le sue poche gite alla grande città erano
               sempre state così rapide che gliene restava ancora un ampio desiderio. Fece quel
               giorno più allegramente del solito la strada a piedi fino a <corr>Bergamo</corr>,
               solo che invece di salire alla funicolare si arrestò alla stazione prendendo un
               biglietto di andata e ritorno per <corr>Milano</corr>. Il diretto partiva alle dieci.
               Sarebbe tornato indietro alle quattro. Tutto sommato, sei ore di svago
               piacevolissimo.</p>
            <p>Ma come fu in treno e, lasciatosi dietro la bella prealpe bergamasca avanzava
               rapidamente nella pianura, Ippolito non ardì dare un nome alla gioia tumultuosa che
               gli veniva crescendo nel petto, che accelerava il battito de' suoi polsi e non lo
               lasciava fermo un minuto dall'uno all'altro sportello del carrozzone.</p>
            <p>Sapessi almeno dove sta di casa! Quando questa formula precisa gli si affacciò al
               pensiero il dubbio non era più possibile. Pure le sue tendenze di sognatore gli
               facevano preferire ancora l'incertezza vagabonda che rappresentava per lui quasi uno
               stato musicale dell'anima, la vera atmosfera adatta al suo temperamento; e poichè
               alcune note gli venivano sulle labbra si pose a solfeggiarle fra sè e sè, provando in
               tale sfogo una dolcezza straordinaria.</p>
            <p>Verdello e Treviglio gli sfuggivano senza che se ne accorgesse. A Cassano mise fuori
               il capo per guardare l'ameno gruppo di case sulle sponde dell'Adda, ultimo sorriso
               del paesaggio. Con Melzo la pianura milanese si stendeva assoluta padrona
               dell'orizzonte; una stazione ancora e poi <corr>Milano</corr>!</p>
            <p> Ippolito era troppo provinciale, troppo poco abituato a quella che i suoi zii
               chiamavano ancora "la capitale lombarda" per esimersi da una certa commozione quando
               il treno si fermò sotto l'ampia tettoia, e discese senza impaccio ma non senza
               curiosità, poichè infine era la città dove Ella abitava, dove avrebbe potuto passarle
               accanto, sfiorarla, udire il suono della sua voce... Ce n'era d'avanzo per metterlo
               in orgasmo.</p>
            <p>Andò subito a sbrigare la faccenda della cambiale, ansioso di riservarsi alcune ore
               di perfetta libertà per girondolare a suo agio e vedere il Castello restaurato.
               Doveva però anche far colazione e siccome erano le dodici e mezzo si pose a cercare
               un posticino in qualche trattoria. Le tende distese sopra i tavolini di ferro del
               caffè Crespi, di fianco alla Galleria, gli parvero ospitali colla via dinanzi
               spruzzata di fresco sulla quale numerose donnine passavano sollevando leggiadramente
               l'orlo della gonna. Passavano anche molte fanciullette vestite di bianco, col velo
               bianco, coi guanti bianchi, una medaglia appuntata al petto, un libriccino in una
               mano e un cartoccio di dolci nell'altra; Ippolito riconobbe in esse le piccole
               cresimande.</p>
            <p>Che bel mese giugno! La primavera non è finita, l'estate non è cominciata ancora. Un
               contadinotto sull'angolo della Cooperativa vendeva delle rose magnifiche, pavonazze;
               e l'aria era lucente, il cielo sereno, le finestre delle case tutte aperte, le tende
               dei negozi tutte calate, e il via-vai della gente continuo, ininterrotto, di una
               giocondità tranquilla che faceva credere a un popolo di felici.</p>
            <p>Una signora con due fanciullette vestite di bianco venne a sedersi a un tavolino
               accanto a quello di Ippolito e fece portare delle acque dolci con delle paste. Le due
               bimbe erano raggianti. Un po' impacciate nel velo, temendo di sciuparlo si mostravano
               reciprocamente con gesti misurati le immagini racchiuse nei loro libri, accoccolate
               con una gamba sola sulle seggioline di ferro, un pasticcetto fra le dita. Parlavano e
               mangiavano tutt'insieme, divise fra la naturale tendenza al riso e la gravità della
               circostanza che imponeva loro un contegno riservato.</p>
            <p> Ippolito pensò alla sua propria cresima fatta con grande pompa alla parrocchiale del
               villaggio e all'orologino d'argento che gli aveva regalato lo zio Romolo , nonchè a
               un manualetto di esercizi per prepararsi al Sacramento - dono questo di zio ,Remo -
               che portava un titolo olt,Remo do suggestivo: <emph>Il gran giorno si
               avvicina</emph>. Una gentile simpatia, come un ritorno all'infanzia, lo attirava
               verso quelle bimbe dagli sguardi ingenui e dal cicaleccio di cingallegre. Una era
               bruttina, l'altra così così; ma che ne sapevano esse? Il livello di una uguale
               ignoranza nella scienza terribile della vita le conservava ilari. Le malattie, i
               dolori, gli inganni stavano sospesi sulle loro teste; ma poichè ignoravano, ridevano.
               Fra le due quale avrebbe subito la tortura della verginità? quale la tortura della
               maternità? L'amore e la fortuna le attendeva o la miseria e l'abbandono?</p>
            <p>- Fammi assaggiare il tuo dolce; ti darò un poco del mio - dicevano.</p>
            <p>E così, così anche fra dieci anni, povere fanciulle! E la porzione di dolce che voi
               offrirete vi parrà sempre maggiore di quella che vi daranno in cambio.</p>
            <p>Accorgendosi di diventare filosofo Ippolito scosse le briciole della modesta
               colazione e si alzò per partire.</p>
            <p>- Signore - disse una delle bambine correndogli dietro - dimentica la sua mazza.</p>
            <p>Egli prese la sua mazza ringraziando. Poi si avvicinò al giovane contadino che
               vendeva rose all'angolo della Cooperativa, ne comperò due e le gettò in grembo alle
               bambine.</p>
            <p>In piazza del Duomo spese dieci minuti a girare intorno al monumento di Vittorio
               Emanuele, interessandosi ai particolari del bassorilievo, ai curiosi vestiti delle
               donne, alle divise degli zuavi, cercando di immaginarsi quel periodo di eroiche
               baldanze e di guerreschi entusiasmi, un po' mortificato che quella bella pagina
               gloriosa fosse già voltata irremissibilmente nel libro della storia, domandandosi
               ingenuamente che cosa aveva fruttato alla patria tanto olocausto di lagrime e tanto
               sangue.</p>
            <p>Avviandosi giù per via Dante tornò a incontrare molte signore eleganti - "Lei forse?"
               - e ancora fanciulle vestite di bianco cogli ampi veli bianchi svolazzanti nella
               trasparenza dorata dell'aria, più poetiche, più leggiadre che mai quando la fascia
               verde degli alberi di piazza Castello pose intorno al loro candido batter d'ali una
               decorazione di fronde. Dove, dove sarà? In quale di queste vie, di queste immense
               case, di questi quartieri interminabili? Il suo piede, forse or ora, ha percosso
               queste pietre. Sulle vetrine di questi negozi si è posato certo il suo occhio
               intelligente. Quando? In questo stesso momento? Là forse allo svolto, dove Parini
               guarda accigliato? Tu l'avesti la tua primavera, o poeta. Ora tocca a me.</p>
            <p>Che dolce calore nel sangue! Che elasticità nei nervi! Il piacere di vivere lo
               dominava tutto, così puro e così ardente che egli si sentiva portato sul dorso di un
               corsiero ideale. Correvano biciclette intorno a lui con slancio di freccie, ma egli
               correva del pari nell'impeto de' suoi desideri e delle sue forze di giovine. Ippolito
               non sapeva di essere bello, non se ne era mai curato, eppure lo era al punto che
               molte donne lo guardavano ammirate e sorprese. Quegli occhi nerissimi nel volto
               pallido di biondo, e le labbra porporine, e la foresta di capelli e le membra
               perfettamente modellate, tanti doni riuniti erano abbastanza rari per passare
               inosservati, tranne che a lui stesso.</p>
            <p>Anche egli guardava le donne della sua età, inebbriandosi in quell'innocente
               abbandono di sguardi che forma la più ambita attrattiva del passeggio pubblico quando
               si hanno vent'anni o poco più; e le desiderava tutte, leggermente eccitato dalla
               quantità insolita, piacendogli dell'una la vita sottile, dell'altra la massa delle
               chiome, di una terza il sorriso colto a volo o la malizia provocatrice delle pupille,
               o il piccolo piede guizzante sotto la gonnella di seta; meno ancora, un nastro
               annodato in un certo modo, una sottana di una certa forma, lo spillo doppio appuntato
               dietro sulla cintura. Seguì per alcuni passi una signorina che aveva uno di codesti
               spilli, in forma di freccia con una opale nel mezzo; ma la udì parlare e fuggì
               disgustato dalla voce.</p>
            <p>I negozi di via Dante lo attiravano ad uno ad uno. Stette fermo lungamente a
               osservare le porcellane di Ginori e la piccola mostra di Levante colle sue stoffe
               tessute a vivaci colori, le armi damaschinate, le fiale misteriose contenenti
               l'essenza di rosa cara alle Sultane, quelle piccole fiale lunghette cosparse di
               polvere d'oro dove pare esse abbiano lasciato l'impronta concava delle loro dita.</p>
            <p>In piazza Castello deviò di alcuni passi per osservare il negozio d'arte del Grubicy,
               attratto da una tela dell'East, una meravigliosa trasparenza di notte lunare nella
               vallata dell'Avon. Oh! trovarsi in quel paesaggio con Lei!...</p>
            <p>Eccolo davanti alla porta del Castello. Una striscia di carta incollata al muro lo
               avverte che il Museo del Risorgimento è chiuso per nuovi lavori in corso. Entra nel
               Museo Archeologico. Attraversa sale che sembrano fatte non per uomini ma per giganti.
               Un popolo di pietra lo guarda. Quante memorie! Gira silenziosamente intorno ai
               capitelli rovesciati, agli avanzi di colonne e di archi, alle statue. E queste furono
               le sale dei Visconti e degli Sforza! Cerca cogli occhi il posto dove il duca Galeazzo
               al giungere dell'inverno faceva rizzare due edicole di legno, una per lui e una per
               la duchessa, cospargendone il suolo di paglia per mettersi al riparo contro i rigori
               del freddo. Sale la scala graziosa che guida al piano superiore e si trova nel Museo
               Artistico, da' cui ampi finestroni entra tutta la luce e tutto il verde della piazza
               sottostante.</p>
            <p>Distratto dalla varietà stessa delle bellezze Ippolito non sa più dove guardare e
               passa in mezzo alla raccolta delle maioliche antiche deplorando la ristrettezza del
               tempo che lo sospinge. Si consola pensando che potrà tornare un'altra volta ed
               affretta il passo volendo accontentarsi di un colpo d'occhio generale. Non può
               peraltro tralasciare la galleria dei quadri, in fondo alla quale vede rizzarsi
               elegante e superba la bella Incognita di Van Dyck. Corre anzi a quella, spinto da una
               lontana analogia, da una curiosità <corr>Roma</corr>ntica e siede sul panchettino che
               la previdenza del custode ha collocato davanti al celebre ritratto. Sì, è bella!
               Ippolito la esamina minutamente, dai capelli aerei al fine profilo, alla bocca troppo
               piccola quasi schiva di baci, al collo delicato, alle ammirabili mani. Non gli
               sfuggono nè le trine dell'abito, nè le perle del monile, nè il colore indefinibile
               delle fettuccie che le palpitano sul seno a guisa di farfalla imprigionata. Beate
               loro! - pensa Ippolito - ma si commove meno, in fondo, di quanto avrebbe creduto.</p>
            <p>Esce dal Castello con una folla di immagini nel pensiero e mentre sta per prendere il
               tram della stazione, d'improvviso cambia strada e scende a piedi giù per il Corso.
               Nessuna riflessione, nessuna causa apparente determina questo mutamento di
               itinerario. Egli va all'appello misterioso del destino.</p>
            <p>Va il giovine provinciale sul marciapiede del Corso mescendosi ai soliti passeggieri,
               incominciando a provare quella lieve sensazione di stordimento che assale sempre
               l'abitante della campagna travolto per un giorno nella inquieta onda cittadina; ma
               appena fuori del centro, verso i Navigli, in vista dell'arco che termina così
               leggiadramente il Corso sullo sfondo delle Alpi lontane, egli respira più largamente.
               La massa verde dei giardini a sinistra lo invita ad attraversarli in tutta la loro
               lunghezza, poichè appunto mettono capo alla stazione, e piega in via Palestro.</p>
            <p>Silenzio chiaro di giornata estiva. Le poche case tranquille hanno le persiane
               chiuse, gli anditi spruzzati d'acqua fresca, i portoni aperti ma sonnolenti sui
               piccoli cortili pieni di verde dove le vecchie portinaie fanno la siesta all'ombra di
               un vaso di basilico, col gatto sui ginocchi. In fondo alla via verdeggia ancora la
               fuga degli alberi fronzuti e la Villa Reale sorge tutta bianca come la Bella dormente
               nel bosco.</p>
            <p>In tali condizioni ogni rumore sì avverte subito. Ippolito si voltò allo scalpicciare
               pesante di un cavallo fra le ruote di un veicolo rivestite di gomma e fu appena in
               tempo a gettarsi contro il muro, perchè la carrozza girando sullo sterzo si era
               fermata rasente a una di quelle case che egli stava costeggiando. Il pericolo fu
               avvertito anche dalla signora che si trovava nella carrozza, la quale prima di
               scendere piegò vivacemente la testa verso Ippolito per modo che i loro occhi si
               incontrarono a brevissima distanza e si toccarono quasi nel corruscare istantaneo di
               una fiamma, colpiti insieme da una rivelazione e da una meraviglia!</p>
            <p>Più ratta del baleno la bellissima creatura passò davanti a Ippolito dandogli una
               visione di cielo. Un suono inarticolato morì nelle sue fauci poi che aveva sentito
               sul suo volto l'aria smossa dalle di lei vesti e mentre spariva nell'andito aveva
               riconosciuto in quelle medesime vesti la stoffa e le tinte singolarissime del lieve
               tessuto che Ella gli aveva inviato un giorno per consolarlo...</p>
            <p>Eppure ciò non sembrava possibile. Così bella? Così bella?</p>
            <p>Si trovò alla stazione senza ricordare menomamente la via percorsa, pentito di non
               essere entrato dal portinaio, di non averla seguita, di non aver gridato il suo
               nome... Il suo nome? Ma se non lo sapeva neppure!...</p>
            <p>Entrò allora come un pazzo nel caffè e si fece dare carta, penna e calamaio.</p>
         </div>
         <div type="chapter" n="8"/>
         <div type="letter">
            <head>VIII.</head>
            <quote>LO STESSO GIORNO, LA STESSA ORA, QUASI LE STESSE PAROLE.</quote>
            <p>(<emph>Dalla Stazione di <corr>Milano</corr>
               </emph>)</p>
            <div>
               <p> 9 giugno , ore 3.20 . Mi dica se era Lei, or ora, in via Palestro, discesa da una
                  carrozza. Viva o in sogno? Una parola, per carità.</p>
               <p> Ippolito .</p>
            </div>
            <div type="letter">
               <p> 9 giugno , ore 3 . Era Lei, un momento fa, sulla mia porta? Lei che ho veduto e
                  che mi vide? Sì o no: subito.</p>
               <p> Lilia .</p>
            </div>
         </div>
         <div type="chapter" n="9">
            <head>IX.</head>
            <p>- .... Se è vero che il mondo è un pantano pieno di vizi non si può negare che abbia
               le sue vette. E là che bisogna rifugiarsi.</p>
            <p>- Di chi è don Peppino questo pensiero morale?</p>
            <p>- Ma... credo che sia mio.</p>
            <p>- Forse vi ingannate. Ho letto qualche cosa di simile in Campoamor.</p>
            <p>- Anche questo può darsi,</p>
            <p>Tre giovinotti che ascoltavano in piedi il dialogo dei due amici si posero a
               ridere.</p>
            <p>Il teatro dell'azione era il salotto di Lilia ; i due amici don Peppino e il
               giornalista: i tre giovinotti nuove reclute fatte nella società elegante dove, in
               memoria di una caricatura del <foreign xml:lang="fr">
                  <emph>Journal amusant</emph>
               </foreign>, li avevano soprannominali Guy, Gontrand e Gaston. Da quindici giorni essi
               facevano la loro corte in regola alla signora del luogo, indivisibili, pensando che
               l'unione fa la forza, mediocremente interessati alla riuscita parziale, purchè uno
               riuscisse, per l'onore della triade. Ritti accanto alla finestra del balcone
               aspettavano che Lilia rientrasse, ma Lilia che trovavasi in buona compagnia non si
               curava affatto di loro. Tratto tratto uno de' tre metteva fuori la testa e vedeva
               sempre la medesima, cosa; vale a dire una figura bianca di donna e una figura bruna
               d'uomo stretti in intimo colloquio nell'angolo più ,Remo to del balcone; e la testa
               rientrava. Don Peppino , seduto di fianco al piano, solleticava con un dito la
               tastiera, ma sempre sornione, osservando quelle mosse attaccò l'aria della
                  <emph>Carmen</emph>: "To-re-a-dor-at-teento!" La sua voce tremula accompagnando le
               note riuscì di un effetto irresistibile. Fu il giornalista questa volta che rise di
               cuore, Egli aveva sorpassato la fase acuta della gelosia ed ormeggiando fra le
               rappresaglie e la rassegnazione niente lo divertiva quanto lo scacco matto di un
               avversario.</p>
            <p>- Perchè smettete don Peppino ? Siete un orecchiante portentoso.</p>
            <p>- Temo che la musica di Bizet annoi questi signori.</p>
            <p>- È volgaruccia davvero - disse uno della triade. - Non ho mai compreso il successo
               della <emph>Carmen</emph> se non immaginando un teatro diurno con un pubblico di
               droghieri e con accompagnamento di gazose stappate.</p>
            <p>- Graziosissima! - appoggiarono gli altri due.</p>
            <p>- Senza parlare di Josè che è un imbecille.</p>
            <p>- Oh! oh! - interruppe don Peppino - si può discutere l'opera, ma Josè è il tipo
               perfetto dell'amante.</p>
            <p>- Spagnuolo!!</p>
            <p>- La Spagna è il paese dell'amore.</p>
            <p>- Esempio don Juan, infatti.</p>
            <p>- L'uno completa l'altro, signori, hanno ragione entrambi.</p>
            <p>Don Peppino continuò il dialogo sottovoce col giornalista:</p>
            <p>- Avete osservato che Lilia questa sera ha gli occhi delle grandi battaglie?</p>
            <p>- Cioè?</p>
            <p>- Quegli occhi languidi che segnano sempre una data nella sua vita; io li chiamo:
                  <foreign xml:lang="fr">
                  <emph>ses yeux couchès...</emph>
               </foreign> Riflettete come certe cose si dicono meglio in francese: ses yeux couchès,
               convenite, è tutt'altra cosa che a dire: i suoi occhi coricati.</p>
            <p>Il giornalista parve gustare mediocremente la confidenza e con una voce che fischiò
               attraverso i denti chiusi soggiunse:</p>
            <p>- Vi concedo tutta l'ammirazione che volete per le vostre sottigliezze glottologiche,
               ma a proposito di chi dite ciò? Non certo...</p>
            <p>- Oh! non per essi, no. Conosco abbastanza Lilia per tenermi sicuro che ella
               qualifica i signori Guy, Gontrand e Gaston collo stesso aggettivo da essi regalato al
               mite Josè; non capisco neppure perchè li abbia ricevuti, se non forse per far piacere
               a qualche vecchio amico, ma se ne sbarazzerà presto, ve lo garantisco.</p>
            <p>- E chi allora? - insistette, l'antico geloso.</p>
            <p>- Ma! - fece don Peppino allargando le braccia e sporgendo il mento colle labbra
               strette.</p>
            <p>Il giornalista girò lo sguardo intorno mormorando:</p>
            <p>- Non vedo qui nessuno che possa mettermi sulle traccie.</p>
            <p>- "È l'amore strano augel" - canticchiò don Peppino bonariamente mentre gli occhietti
               gli scintillavano di malizia.</p>
            <p>Il balcone di Lilia si apriva sui boschetti, deserti in quell'ora e percorsi da
               brividi misteriosi, come se gli alberi approfittassero dell'oscurità per intrecciare
               le loro chiome in amoroso amplesso. Ella stava in piedi, appoggiata alla balaustra,
               tutta spinta in fuori col busto per sprofondarsi maggiormente nelle tenebre e nel
               silenzio; colla testa inclinata in atto soave, non ricordandosi nemmeno più delle
               persone che l'aspettavano in salotto, sembrava suggere tutta la dolcezza della
               ammirazione muta che palpitava al suo fianco; muta, nuova e per ciò deliziosissima.
               In verità non era mai accaduto a Lilia di fare una conversazione così interessante
               con un minor numero di parole. Forse venivano a lei nella dolce notte, per lontano
               atavismo, i sogni delle avole vissute nei tempi <corr>Roma</corr>ntici delle congiure
               e del mistero, quando anche l'amore si vestiva di così poetici veli?</p>
            <p>Egli aveva detto: "Non potevo più reggere"; ella aveva risposto; "La aspettavo". E
               poi si erano accostati al parapetto guardando insieme la massa bruna degli alberi,
               mormorando ancora, tratto tratto, qualche parola che non era quella che volevano
               dire, nè quella che avrebbero desiderato di ascoltare, nè alcuna delle parole segrete
               e ardenti che salivano da quel cantuccio <corr>Roma</corr>ntico della vecchia
                  <corr>Milano</corr> tutto pieno di ricordi passionali. Le lettere scambiate non
               permettevano loro di considerarsi quali stranieri; erano anzi esse che li legavano
               con una sottile catena di ricordi, di confidenze, di espansioni; eppure si
               conoscevano così poco che stavano a guardarsi, al dubbio riverbero delle lampade,
               nella stessa guisa che lo scopritore di tesori esamina un monile ritrovato.</p>
            <p>- Possibile! Possibile! - gridava esultante il cuore di Ippolito violentemente
               compresso dalla sua mano, mentre colle pupille velate dalla commozione prendeva
               conoscenza delle mirabili bellezze di Lilia .</p>
            <p>- Amico mio - ella disse a un tratto posandogli sul braccio l'estremità delle dita -
               noi siamo fuori dell'ordine. La nostra relazione è troppo singolare perchè ci sia
               permesso di trattarla co' modi soliti. Av,Remo molto da perdonarci l'un l'altro...
               Vuole?</p>
            <p> Ippolito , turbatissimo, si sarebbe gettato ai piedi della divina creatura con un
               improvviso desiderio di farsi schiacciare e calpestare da lei. Disse appena: "Oh!
               signora!", ma con tale smarrimento negli occhi, che Lilia trasalì di gioia. "Come è
               giovane! - pensava. - Come è giovane!"</p>
            <p>Ma per quanta dolcezza provassero a conversare insieme, ne provavano anche una
               maggiore a guardarsi tacitamente, con una intuizione sibaritica di tutti i piaceri
               che avevano dinanzi e della voluttà di centellinarli adagio adagio. Era già un
               incantamento così soave quello di trovarsi vicini, di leggersi negli occhi la
               reciproca ebbrezza, di misurare quasi le proprie forze e sentirsi uguali, che non
               volevano domandare di più all'attimo fuggente. Incominciava per essi il meraviglioso
               inganno: la passione che tutto tramuta, anima e sensi. Lilia la conosceva già, ma non
               a quel modo. Dal poco che le avevano rivelato le lettere di Ippolito e dalla sua
               schietta e vigorosa bellezza le veniva un profumo singolarmente eccitante di erba
               montana, di dittamo che nessun giardiniere aveva coltivato, che odorava di una
               essenza aspretta e selvaggia piena di eccitamenti nuovi; e tutto ciò che vi era in
               lei di buono, di nobile, di ancora puro, si raddrizzava con un violento bisogno di
               comunione dove lo spirito aveva, forse per la prima volta, una parte
               preponderante.</p>
            <p>Qualche parola dissero ancora; parole comuni, superficiali, staccate, che volavano
               via nella notte, dando loro l'impressione dell'areonauta che si alleggerisce della
               inutile zavorra per salire più rapido e più alto.</p>
            <p>- Mi scriverà ancora?</p>
            <p>- Certamente.</p>
            <p>- Non più ferma in posta?</p>
            <p>- Non più.</p>
            <p>- Come è tranquillo questo punto di <corr>Milano</corr>!</p>
            <p>- Somiglia a <corr>Bergamo</corr>?</p>
            <p>- Oh! no.</p>
            <p>- Meno bello?</p>
            <p>- Diverso.</p>
            <p>Don Peppino sollevava allora dai tasti l'aria della Carmen: "Toreador attento...".
               Essi tacquero in un silenzio inebbriante. Ippolito vedeva attraverso la manica di
               velo il braccio di Lilia simile a un ramo carico di gigli e quella vista gli mozzava
               il respiro. Ma dopo un po' di tempo:</p>
            <p>- Dobbiamo rientrare?</p>
            <p>- Sono a' suoi ordini.</p>
            <p>- La presenterò ai miei amici.</p>
            <p>Quando essi apparvero sulla soglia del balcone come raggianti di bellezza, col
               pallore sul volto del nascente amore, coloro che si trovavano nel salotto provarono
               l'impressione di due astri sorgenti e quando Lilia ebbe pronunciato le parole
               sacramentali: "Un caro amico, il signor Ippolito Brembo", tutti quegli uomini
               trasalirono colpiti al cuore dal morso della gelosia. Si inchinarono poi freddamente,
               eccettuato don Peppino che tese la mano al nuovo venuto sorridendogli con una mite
               indulgenza paterna.</p>
            <p> Lilia si lasciò cadere sul suo piccolo divano, improvvisamente illanguidita, tenendo
               la mano sollevata all'altezza degli occhi come se la improvvisa luce la
               offendesse.</p>
            <p>- Brembo! - susurrò uno dei tre - chi lo conosce? C'era un cardinale di questo nome
               una volta...</p>
            <p>- Sta' zitto - interruppe un altro - quello si chiamava Bembo. Lo dovresti sapere, tu
               che discendi da Lucrezia Borgia.</p>
            <p>Risero tutti e tre con un piccolo sussulto nervoso adattandosi all'occhio la
               caramella. Indi, a bassa voce:</p>
            <p>- Se è possibile presentarsi di sera con una cravatta di quel colore!</p>
            <p>- E quelle scarpe!</p>
            <p>- E i capelli, vi prego. Si parla tanto di diboscamento in <corr>Italia</corr>!</p>
            <p>- Signori - entrò a dire il giornalista - la musica ha questo di buono che fa
               crescere le chiome, lo sappiamo tutti nevvero? Quel signore è organista.</p>
            <p>- Organista?</p>
            <p>- Organista?</p>
            <p>- Organista?</p>
            <p>- E perchè no? - riflettè don Peppino - Verdi pure lo è stato.</p>
            <p>- Oh! oh! Verdi... già Verdi!</p>
            <p>- Si parla ancora di Verdi? - domandò un signore che guardava degli <emph>
                  <foreign xml:lang="lat">albums</foreign>
               </emph>. - La sottoscrizione per il suo monumento ha raggiunto la bella cifra di
               sessantanovemila e duecentotrentacinque lire.</p>
            <p>- Sarebbe maggiore - disse Lilia mescendosi alla conversazione - se tutti quelli che
               palpitano alle sue melodie avessero potuto offrire un centesimo solo; ma tutti,
               intendiamoci, dagli studenti che si ritempravano dalla noia delle lezioni, cantando
               quarant'anni fa i cori dell'Ernani, alla modistina che seguiva sull'organetto l'addio
               alla vita di Violetta Valery. La stessa cosa si avvererebbe per il suo compatriota -
               soggiunse volgendosi direttamente a Ippolito . - Donizetti! E forse, nell'espressione
               del sentimento, Donizetti è anche più penetrante. Non crede?</p>
            <p> Ippolito , a cui non era sfuggita la corrente di avversione che aveva destata la sua
               presenza, rispose a bassa voce con un monosillabo.</p>
            <p>Il giornalista intanto confidava all'orecchio di don Peppino :</p>
            <p>- Lo dobbiamo a voi questo regalo?</p>
            <p>- Che idea! È la prima volta che lo vedo.</p>
            <p>- Dove diamine sarà andata a pescarlo allora? Già ne aveva una voglia!... Ha però
               aspettato troppo; il suo quarto d'ora di celebrità è passato e nessuno si ricorda più
               del signor Ippolito Brembo.</p>
            <p>- Lo dicono promettente assai come musicista.</p>
            <p>- Chi lo dice? Sempre lei. Non ha la fronte abbastanza vasta per poter contenere
               qualche cosa.</p>
            <p>- Aspettiamo quando sarà calvo; pot,Remo giudicare meglio - concluse don Peppino con
               la sua malizia senza punte simile al morso di un agnello. - Nella mia villa sul lago
               di Como tengo una raccolta di ritratti di tutti i maestri da Cimarosa in poi. Si
               potrebbe consultare.</p>
            <p>- Non ho mai saputo che aveste una villa sul lago di Como - disse Lilia che aveva
               udito le ultime parole.</p>
            <p>- Veramente è come se non l'avessi perchè non ci vado e non ci sono andato mai. Non
               mi piace la campagna.</p>
            <p>- Non potreste vivere ventiquattro ore lontano dal club della Unione.</p>
            <p>- Proprio così. Da sette anni, quando morì mia madre, la villa è rimasta chiusa. Già
               per sè stessa discretamente selvaggia, deve essere diventata un antro.</p>
            <p>- Selvaggia sul lago di Como?</p>
            <p>- Oh! lago di Como così lontano da Como che non ne avete un'idea. È laggiù, oltre
               Gravedona dove il lago è deserto e le montagne si ergono nude di contro al cielo in
               una solitudine sconfinata.</p>
            <p>- Una descrizione che mette i brividi - gemette uno dei tre.</p>
            <p>- Magnifica! - esclamò Ippolito quasi senza avvedersene.</p>
            <p>Il giovanetto elegante lo guardò d'alto in basso, Scontrandosi i loro sguardi si
               urtarono con una mossa decisa di antipatia.</p>
            <p>- Varese è più allegro - disse il giornalista.</p>
            <p>- Ah! parlatemi di Varese, alla buon'ora. Là almeno vi sono strade per correre coi
               cavalli. Non esiste in campagna piacere maggiore. Anche don Peppino si divertirebbe
               quando attacco la mia charrette e quando faccio sellare il mio poney. Scommetto che
               vorrebbe accompagnarmi nei box con le tasche piene di zucchero.</p>
            <p>Don Peppino crollò il capo:</p>
            <p>- Amo le bestie, ma non troppo, perchè è notorio che si finisce sempre col prendere
               qualche cosa dell'oggetto amato.</p>
            <p>Guy, Gontrand e Gaston abbozzarono un sorriso privo di convinzione intanto che Lilia
               , attirando Ippolito accanto al suo divano, ricominciava con lui uno di quei silenzi
               ardenti che già l'avevano inebbriato sul balcone. I suoi occhi carichi di languore
               avvolgevano il giovine in una rete di irresistibile seduzione; irresistibile eppure
               non volgare, perocchè nulla di volgare potesse svolgersi dalla donna eletta la cui
               intelligenza palpitava sempre come un'ala tesa verso un indefinibile bisogno di
               perfezione. Tratto tratto gettava ancora qualche parola nel crocchio degli amici, ma
               tenendosi muta accanto ad Ippolito e dandogli a suggere l'anima negli sguardi
               mostrava così visibilmente la nuova preferenza che l'aria intorno sembrava scottare.
               A un certo punto gli chiese con lo stesso accento col quale avrebbe potuto dire "Ti
               amo":</p>
            <p>- Si annoia?</p>
            <p>Egli ebbe l'audacia di rispondere, guardandola in viso:</p>
            <p>- Sì</p>
            <p>Le gote di Lilia si tinsero allora di una lieve fiamma e, strappandosi all'estasi, si
               alzò con un bel movimento di pantera che fece ondulare sul tappeto lo strascico aereo
               della sua gonna. La voce tremula di don Peppino diceva:</p>
            <p>- Tutto basta al primo amore che è sempre un milione di fame per un centesimo di
               pane.</p>
            <p>- Si parla di amore qui? - domandò Lilia avanzandosi verso il gruppo.</p>
            <p>- Non tutti hanno la fortuna di poterlo fare - rispose don Peppino , correggendo con
               l'umiltà dell'accento l'impertinenza dell'allusione e soggiungendo subito con
               galanteria: - Potrebbe essere diversamente intorno a voi?</p>
            <p>- Non gli credete - saltò su il giornalista: - si trattava di amore nell'arte.</p>
            <p>- Di amore applicato all'industria.</p>
            <p>- Alla coltivazione dei baccelli.</p>
            <p>- All'istruzione dei pappagalli.</p>
            <p>- Volete finirla di dire sciocchezze? Di amore ve n'è uno solo. Anche quando
               l'artista se ne impossessa e crea con esso il capolavoro, noi crediamo di ammirare il
               genio ed ammiriamo ancora l'amore.</p>
            <p>- Bravissima! - gridò don Peppino .</p>
            <p>Ella volse i begli occhi verso Ippolito quasi chiedendo la sua approvazione. Il
               giovine disse:</p>
            <p>- Donizetti da lei citato poco fa potrebbe essere una prova luminosa del suo asserto.
               Il temperamento amoroso ha dato a tutta l'opera di questo maestro una penetrazione di
               sentimento che è difficile riscontrare in altri, se non forse in Bellini.</p>
            <p> Lilia interruppe.</p>
            <p>- E sappiamo che da uno strazio d'amore nacque la Favorita!</p>
            <p>I tre facevano spallucce.</p>
            <p>- Non v'ha dubbio - rispose don Peppino - che ciò che manca alla maggior parte dei
               compositori moderni quando vogliono affrontare il lavoro drammatico, è appunto questo
               fuoco concentrato, questa passione interna che io voglio pur chiamare amore, come
               dice la nostra divina Lilia , anche se altri si accontenta di chiamarla ispirazione.
               E credo che se venne dedicato principalmente il nome di amore al fatto che genera la
               vita, è non per altro che per questo. Più la cosa creata è grande e più implica
               nell'atto creatore una forte somma di amore. Rammento una gita fatta al Piccolo San
               Bernardo, in una calda giornata di agosto, e il ritorno penoso sotto il sole
               bruciante che ci consigliò di fermarci a mezza strada per prendere un bagno. C'era
               lassù uno stabilimento impiantato di fresco con tutte le comodità moderne: vestibolo
               grandioso, ampi corridoi, luce abbondante, campanelli elettrici, vasche di marmo,
               sali d'ogni qualità, termometri di tutte le grandezze... e un filo d'acqua: così poca
               acqua che non riuscii ad immergervi i ginocchi. Davanti a certe opere musicali di cui
               si vantano i pregi vi assicuro che mi viene in mente quel bagno, dove uno specialista
               avrebbe potuto ammirare l'impianto, ma dove il pubblico non ci si poteva bagnare.</p>
            <p>Qualcuno osservò che don Peppino aveva dello spirito.</p>
            <p>- Naturalmente - disse il giornalista - parlano per bocca sua tutti gli scrittori
               della terra! È il vero caso di dire che parla come un libro stampato. Ma concludiamo:
               Poichè si venne a ciò parlando di musica, non c'è alcuno che si senta di farne un po'
               questa sera? Oserei pregare la padrona di casa.</p>
            <p> Lilia accennò negativamente col capo.</p>
            <p>- Qualcuno dei signori? - ripetè volgendosi ai tre eleganti. - O il signore?</p>
            <p> Ippolito , interpellato direttamente, si schermì, sotto le occhiate oblique della
               triade dalla quale fischiò in tono sommosso questo commento ironico:</p>
            <p>- Gli occorrebbe l'organo.</p>
            <p>Non tutti udirono, ma Ippolito sì. Egli varcò con un balzo lo spazio che lo separava
               dal suo rivale e chinando verso di lui il volto infiammato, lampeggiando negli occhi,
               gli scattò a bruciapelo la botta di risposta:</p>
            <p>- Come a lei la frusta.</p>
            <p>I tre si alzarono furibondi: nell'attrito fu rovesciata una sedia.</p>
            <p>- Che avviene laggiù? - chiese Lilia .</p>
            <p>- Un malinteso - si affrettò a dire don Peppino cui non era sfuggita la rapidissima
               scena.</p>
            <p>- Ah! - protestò uno dei tre - lo chiama un malinteso?</p>
            <p>- O se preferisce uno scherzo - continuò don Peppino col suo accento persuasivo
               mettendosi risolutamente in mezzo a loro. - I signori hanno voluto scherzare ed il
               signore raccolse l'invito. Già. Un'allusione alle loro abitudini sportive... niente
               altro. Uno scherzo, un semplice scherzo. Abbiamo fatto molto tardi questa sera. Mi
               pare che la signora abbia bisogno di riposarsi.</p>
            <p> Lilia afferrò subito l'intenzione del suo vecchio amico e tendendo cortesemente la
               mano li congedò tutti, con una lunga, speciale stretta a Ippolito il quale uscì
               barcollando di sdegno e d'amore. In anticamera gli si avvicinò don Peppino e gli
               disse:</p>
            <p>- Caro giovinotto, ho molti anni più di lei e posso darle un consiglio. Si ricordi
               che per ogni donna che ha la bontà di distinguerci noi dobbiamo calcolare sopra dieci
               uomini che ci detestano; è fatale. La prego però di non comprendermi nel numero -
               aggiunse sorridendo di un sorriso fine tra il filosofo e l'uomo di mondo che diede ad
               Ippolito la soave impressione di aver trovato un amico.</p>
         </div>
         <div type="chapter" n="10">
            <head>X.</head>
            <p>ZIO ,Remo .</p>
            <p>L'ultima domenica di giugno ,Remo , dopo di avere assistito alla santa messa nella
               parrocchiale del villaggio, si era chiuso in casa, a rivedere i saggi che i suoi
               scolaretti stavano preparando per gli esami. Fresco come una mela e fregandosi le
               mani il buon maestro era tutto allegro perchè gli sembrava di verificare un notevole
               profitto. Cari ragazzi! Le corse all'impazzata attraverso i campi, le sfide a palle
               di neve, il tardo arrivare alla scuola, gli uccelli di carta lanciati dalle finestre,
               le barchette di carta nuotanti nella catinella, i pupazzetti sui libri di testo, i
               codini attaccati alla nuca dei compagni, le banderuole issate sulla cattedra, questi
               svaghi innocenti sì ma non contemplati dalla disciplina, non avevano danneggiato
               menomamente il risultato dell'anno scolastico.</p>
            <p>Cari ragazzi! Tutte le massime ottimiste che egli aveva accumulate, che teneva in
               serbo per consolare sè stesso e gli altri, fra cui sceglieva invariabilmente il testo
               per i modelli di calligrafia, gli venivano sulle labbra con una sfilata trionfante.
               "L'uomo nasce naturalmente buono, basta saperlo educare. L'educazione è al fanciullo
               quel che la rugiada alle piccole piante. Non bisogna stancarsi di spargere a larghe
               mani il buon seme. Ognuno di noi deve lavorare onestamente pensando che Dio lo vede",
               ecc. ecc.</p>
            <p>Egli aveva allineato davanti a sè sul tavolino, in cinque mucchietti, i compiti de'
               suoi allievi e li mirava con compiacenza. C'era, è vero, quel Battistino Rota da cui
               non si riusciva a spremere nulla, e l'Aristide Pochini il quale confondeva sempre i
               nomi dei fiumi con quelli dei monti; ma la storia è piena di esempi di uomini celebri
               che sui banchi della scuola promettevano poco di buono. Le vie della Provvidenza sono
               infinite e non conviene disperare del giorno finchè è sera.</p>
            <p>Ma che cosa aveva Rosalba da socchiudere ad ogni dieci minuti l'uscio della camera
               cacciando dentro quella sua testa da nottola?</p>
            <p>- Rosalba , volete qualche cosa?</p>
            <p>- Nulla. Guardavo se avete finito.</p>
            <p>- Vi occorre che finisca dunque?</p>
            <p>- No. Guardavo per guardare.</p>
            <p>Alla buon'ora - pensò ,Remo . - L'occupazione è senza conseguenze. - E continuò a
               scegliere, ad annotare, ad ammucchiare foglietti senza preoccuparsi se l'uscio
               cigolasse o no. Quando credette di aver tutto in ordine asciugò diligentemente la
               penna, la depose attraverso al calamaio d'osso e si levò in piedi.</p>
            <p>Così, senza accorgersene, aveva fatto venire lo due e mezzo. Diede un'occhiata fuori
               della finestra ai mandorli che t,Remo lavano al soffio della brezza e decise di
               muovere due passi prima del desinare.</p>
            <p>Quando ebbe appena varcato l'uscio della cucina, il solo che desse adito alla casa,
               Rosalba gli corse dietro:</p>
            <p>- Ricor vi che è domenica e che si pranza prima degli altri giorni.</p>
            <p>- Va bene, lo so.</p>
            <p>- Non fatevi attendere, chè Romolo brontola.</p>
            <p>- Lo so, lo so.</p>
            <p>In fondo al cortile trovossi ancora Rosalba alle calcagna. Ella biascicava rivoltando
               fra le mani la pezzuola da naso:</p>
            <p>- Tutto cambia talmente a questo mondo che non si è più sicuri di quello che si fa;
               cambiano le persone, cambiano le abitudini: una volta si pranzava a mezzogiorno ed
               ora si arriva fino alle quattro; hanno cambiato finanche gli orli dei fazzoletti, che
               una volta si ribattevano sul rovescio ed ora si ribattono sul dritto, vantaggio della
               macchina.</p>
            <p>,Remo che non la ascoltava più stava per girare il sentiero di fianco.</p>
            <p>- ,Remo ! Che diamine! ,Remo !</p>
            <p>- Ma che cosa volete, benedetta donna? Vi ha forse morsicato una vespa?</p>
            <p>- È più di un'ora che cerco di parlarvi; ma già, gli uomini non capiscono mai nulla.
               Mi manca il fiato a furia di corrervi dietro.</p>
            <p>,Remo si fermò di botto al colmo dello stupore.</p>
            <p>- Se volete parlarmi perchè non lo avete già fatto?</p>
            <p> Rosalba si lasciò andare colla schiena contro il muro affannata e scarlatta,
               facendosi vento col grembiule.</p>
            <p>- Se fosse stata una cosa tanto semplice non mi sarei data questa pena e dopo tutto è
               per voi altri, per l'onore della vostra famiglia... perchè nessuno possa ascoltare e
               riferire.</p>
            <p>,Remo incominciò a tremare per davvero. Ciò vedendo ella prese animo per entrare
               trionfalmente nell'argomento:</p>
            <p>- Voi non sapete dunque nulla?</p>
            <p>- Ma di che, in nome di Dio?</p>
            <p>- Di Ippolito .</p>
            <p>- Ippolito ?</p>
            <p>- Giusto lui.</p>
            <p>- E che cosa c'è?</p>
            <p>La donna volle godersi con una pausa quel punto culminante della scena che aveva
               preparata, godersi l'ansia di ,Remo , godersi la propria, momentanea importanza. Mise
               le mani sui fianchi, spinse innanzi la faccia tutta stravolta:</p>
            <p>- C'è... c'è...</p>
            <p>Poi tutt'a un tratto, come si schiaccia una mosca in un impeto di rabbia, gli soffiò
               sotto il naso:</p>
            <p>- Ha una <emph>pratica!</emph>
            </p>
            <p>Il buon pedagogo arrossì, oh! ma di un rossore straordinario che salì ad investirlo
               fino al di sopra delle orecchie, mentre cercava inutilmente dove posare lo sguardo
               smarrito. Un discorso di tal fatta con una donna! con Rosalba !... E senza avere il
               tempo di prepararsi! Tentò due o tre volte di aprir bocca; finalmente, cedendo al suo
               temperamento ottimista, disse un po' rinfrancato:</p>
            <p>- Siete poi certa?</p>
            <p>- Ssss!! - fece Rosalba lanciando un braccio al disopra della testa.</p>
            <p>- Sapete che il mondo, purtroppo, è pieno di cattive lingue; per ignoranza, per
               leggerezza, non credendo di far male il più delle volte... E come la falda di neve
               che ne trascina un'altra e che...</p>
            <p>- Altro che falda di neve! È un fatto positivo. Vi immaginate perchè se ne sta a
                  <corr>Bergamo</corr> tutti questi giorni?</p>
            <p>- Sicuro, poverino. Ha gli ultimi esami al Conservatorio; prepara una composizione
               sacra...</p>
            <p>- Sì, eh? Lo ha detto a voi, a me, a tutti, e tutti l'abbiamo bevuta!</p>
            <p>- Rosalba , Rosalba , prima di dir male del prossimo conviene girare tre volte la
               lingua in bocca.</p>
            <p>- Per me è tutto il giorno che la rigiro. Non dissi nulla a Romolo ...</p>
            <p>- Avete fatto bene.</p>
            <p>- ...perchè è troppo furioso e Dio sa che quarantotto ne veniva fuori. Del resto la
               cosa è tanto sicura che lui sta a <corr>Bergamo</corr> per andarsene quando vuole a
                  <corr>Milano</corr>...</p>
            <p>-~ Che c'entra <corr>Milano</corr>, adesso?</p>
            <p>- Come, non l'ho detto? È a <corr>Milano</corr> che egli ha la... (Terminò la frase
               con una strizzatina d'occhi).</p>
            <p>- Oh! Signore Iddio - gemette ,Remo invaso da un subitaneo sgomento per le
               proporzioni che la faccenda minacciava di prendere. - Ma come sapete voi... una
               donna... queste cose...</p>
            <p>- E so di peggio. Pare che in casa di quella pratica ci sia stata una rissa e che ne
               debba venire un duello. Vedete in che razza di impicci è andato a cacciarsi?</p>
            <p>- Un duello? Ippolito !</p>
            <p>Il povero ,Remo sudava freddo. Prendendo Rosalba per un braccio la trascinò ancor più
               lontano dalla casa, assalito da mille timori senza nome.</p>
            <p>- Ditemi tutto quello che sapete, sopratutto da qual parte lo sapete, se pure non è
               una calunnia inventata di sana pianta, il che mi sembrerebbe più probabile.</p>
            <p>Il buon ,Remo si attaccava con una ostinazione di naufragio alla scappatoia della
               calunnia, ma Rosalba fu spietata:</p>
            <p>- Toniolo di Ponte di Sotto, sapete?...</p>
            <p>- Sì, Toniolo dal naso a spegnitoio.</p>
            <p>- Benissimo! Egli è a <corr>Milano</corr> a fare il sarto, e va a dormire in casa di
               Bernardo, sapete, Bernardo lo zoppo che sta a <corr>Milano</corr> da tanti anni?</p>
            <p>- Sì, sì.</p>
            <p>- Ebbene, Bernardo è il portinaio di quella casa... dove abita... avete capito
               adesso? Lui e Toniolo hanno visto tutto.</p>
            <p>- Ma il duello, il duello?</p>
            <p>- Il duello si deve fare uno di questi giorni.</p>
            <p>- Oh! Signore Iddio! - tornò a gemere ,Remo ; - pure, reagendo ancora con tutte le
               forze della sua anima semplice, riprese: - E se non tosse vero niente?</p>
            <p>Questo pensiero che "non fosse vero niente" gli sorrideva con una dolcezza
               incomparabile. Tutto come prima: Ippolito a <corr>Bergamo</corr> per prepararsi
               all'esame; Rosalba accanto a' suoi fornelli; e lui, ,Remo , correggendo i compiti in
               quella bella domenica di giugno, con un cielo così limpido ed una brezza così soave
               tra le foglie dei mandorli...</p>
            <p>Vana speranza! Rosalba bruciò la sua ultima cartuccia:</p>
            <p>- Per essere sicuri c'è un mezzo semplicissimo. An a <corr>Bergamo</corr>, subito. Se
               trovate Ippolito , bene con bene: se non lo trovate, via dritto a
               <corr>Milano</corr>, in una contrada che si chiama Palestro... Non vi dico altro. Se
               fosse una contrada onesta si chiamerebbe di S. Pietro o di S. Paolo e non con questo
               nome turco.</p>
            <p>,Remo implorava colle due mani tese a guisa di ventaglio verso la donna, quasi per
               arrestarne l'inflessibile chiacchierio.</p>
            <p>- Esitate? Vedete un po' come sono questi uomini...</p>
            <p>- Non esito... no... se occorre... il mio dovere innanzi tutto.</p>
            <p>- Dunque an .</p>
            <p>- Ma così... per una parola...</p>
            <p>- Volete che vada io? o Romolo ?</p>
            <p>Egli misurò l'estensione del nuovo pericolo, lo scandalo, i pettegolezzi, l'ira del
               fratello, tutto il putiferio che ne sarebbe nato. Chinò la testa e rispose con un
               gran sospiro:</p>
            <p>- Anderò.</p>
            <p>Si trattava di decidere quando. Rosalba pretendeva che partisse sul momento; ma a
               questo egli si rifiutò categoricamente adducendo che conveniva preparare Romolo con
               un pretesto e che anche partendo subito non avrebbe potuto andare e ritornare nello
               stesso giorno, ed a star fuori la notte non era nemmeno da pensarci per una quantità
               di ragioni.</p>
            <p> Rosalba , avendo ottenuto l'intento principale, mostrossi docile su questo punto e
               lasciò che ,Remo andasse a terminare il suo passeggio sotto i mandorli, benchè
               l'animo di lui contristato e turbatissimo non gli permettesse più di godere
               l'innocente svago.</p>
            <p>Fu ben peggio quando, il giorno dopo, addotto un impegno professionale, egli prese di
               buon mattino malinconicamente la via di <corr>Bergamo</corr> con una grossa mazza fra
               le mani il cui pomo rappresentava una testa di cane, "simbolo di fedeltà" e un
               cappello di paglia le cui ampie tese ombreggiavano pietosamente il suo volto stremato
               dalla notte insonne.</p>
            <p>- Ricor vi - lo aveva ammonito Rosalba mescendogli nel caffè nero una goccia di
               acquavite per infondergli coraggio - che bisogna battere risolutamente il ferro
               intanto che è caldo. Questo genere di donne è terribile quando si attacca ad un
               giovinotto. Sono vampiri! Ricor vi, vampiri!</p>
            <p>Trotterellando sullo stradale, ,Remo cercava di prepararsi alla partaccia che gli era
               stato affibbiata. Che un giovine di ventidue anni ceda agli inviti d'amore mentre
               tutto nel mondo e nella natura ne lo consiglia, non era in se stessa cosa
               peccaminosa. "No, no, - andava ripetendo con una crollatina di testa - il male non è
               qui. Scelga una onesta giovine e la spesi appena gli venga fatto di ottenere il
               posto; è giusto, è umano, è saggio. Chi di noi gliele vorrebbe impedire? Non sarebbe
               anzi la nostra gioia? Non sarebbe il conforto della nostra vecchiaia veder girare per
               la casa una fresca sposa e, più tardi, una nidiata di bamboccetti a cui insegnerei a
               leggere e scrivere e che verrebbero alla loro volta a fabbricarmi le barchette di
               carta sotto il naso? Bamboccetti e bamboccette, uno biondo, l'altro nero, l'altro
               castano".</p>
            <p>Si accorse di essersi allontanato dall'argomento, sempre per quella benedetta
               tendenza a vedere tutto roseo, ed affrettando il passo e crollando la testa più
               energicamente in senso affermativo, questa volta per avviarsi con una ginnastica
               graduale alla grande battaglia, si rimise di fronte il problema: <emph>Una pratica a
                     <corr>Milano</corr>.</emph> "Uhff!!" - sbuffò. Molto molto di simili affari non
               si intendeva... Per conto proprio, intanto, no! Ma qualche amico, qualche racconto
               udito di straforo, qualche lettura... Cose vecchie del resto. Anche Circe, anche
               Cleopatra, anche Messalina... Dice bene Rosalba : Vampiri! Bisogna atterrarli e
               distruggerli. Ippolito , poveraccio, che ne sa lui? Ma capirà la ragione, oh! la
               capirà subito; un ragazzo intelligente, buono, affezionato alla famiglia non può
               perdersi così da un momento all'altro. È questione di arrivare in tempo. Il peggio è
               quel duello. Un duello! Ma se non ha mai maneggiato altra arma fuori dello schioppo!
               E poi non sono forse proibiti i duelli? Dunque non si fanno. Sarebbe un triplice
               attentato contro la religione, contro le leggi, contro la famiglia. Ippolito non ne è
               capace. Egli crede in Dio, rispetta i superiori, è sempre stato un figliuolo
               obbediente e timorato; perchè dovrebbe battersi?...</p>
            <p>E quella donna, a proposito, quella donna, se lo ama, non lo può permettere nemmeno
               lei. Bisogna dirglielo, bisogna mostrarle la responsabilità che le verrebbe da una
               disgrazia. Bisogna all'occorrenza minacciarla... ci sarà bene nel Codice un qualche
               paragrafo in questo senso. Intimorirla bisogna. Andare da lei direttamente, là, e
               dirle che tutto è scoperto. Questo le deve fare una grande impressione".</p>
            <p>A tal punto del monologo ,Remo tentò di rappresentarsi press'a poco la via Palestro,
               che doveva essere qualche cosa come il sentiero dell'Inferno, ma un pudore improvviso
               gli accalorò la faccia e capì che la matassa si ingarbugliava di tutti gli sforzi che
               egli faceva per sgarbugliarla. In quale brutto passo era mai caduto!</p>
            <p>Essendosi fermato un istante per riposare sopra un mucchio di ghiaia andava
               tamburinando colle dita la testa di cane della sua mazza in cerca di aiuto. Decise
               finalmente di non pensarci più finchè fosse giunto a <corr>Bergamo</corr>, vedere se
               Ippolito c'era e lasciarsi guidare dall'ispirazione del momento, la quale vuolsi sia
               sempre la migliore.</p>
            <p>L'abitazione dell'amico, presso cui Ippolito aveva preso alloggio in quei giorni col
               pretesto di prepararsi insieme all'esame, sorgeva poco lungi dal Conservatorio sullo
               sdrucciolo solitario di San Giacomo, ed aveva un giardinetto disposto a scaglioni in
               vista delle mura. Fu in questo giardinetto che il buon uomo trovò la madre dell'amico
               occupata ad inaffiare certe sue pianticelle. Egli non sapeva, in verità, da qual
               parte rifarsi per interrogarla; ma ella lo tolse subito d'impaccio prevenendolo:</p>
            <p>- Buon giorno signor ,Remo ; viene a trovare suo nipote? Bravo, si accomodi. È al
               Conservatorio con mio figlio; li aspetto fra poco per la colazione; la fa,Remo
               insieme.</p>
            <p>,Remo trasse un respiro tanto prolungato a questa prima notizia rassicurante che la
               signora, ingannandosi sul significato, soggiunse:</p>
            <p>- È una salita dura, nevvero? Pensi un po' quando non c'era la funicolare! Ma quale
               compenso una volta giunti quassù! Guardi che vista.</p>
            <p>- Stupenda!</p>
            <p>Egli avrebbe ben voluto chiedere alla madre dell'amico se Ippolito stava fermo agli
               studi o se faceva qualche scappata a <corr>Milano</corr>; ma fu preso da uno
               scrupolo. O se non c'era nulla di nulla perchè sollevare sospetti temerari? Spirava
               tanta pace in quella casetta! Si chinò a guardare le pianticelle:</p>
            <p>- Sono tuberose?</p>
            <p>- Tuberose e garofani della China.</p>
            <p>- Vengono su bene.</p>
            <p>- Sì, se Dio vuole. Aria e sole non mancano. Guardi tutti i giardini qui intorno, che
               paradiso!</p>
            <p>,Remo girò gli occhi sul panorama: incantevole a monte, dove una catena di
               giardinetti si arrampicava tra le case usufruendo d'ogni più piccolo spazio di
               terreno per lanciare al sole ciuffi d'erbe fiorite; imponente a valle, coll'ampia
               distesa fra il Brembo e il Serio perdentesi all'orizzonte in una vastità di mare.</p>
            <p>- Permetta, signor ,Remo , le è caduto un ragno sulla manica; due anzi. Volevano fare
               all'amore sul suo pastrano.</p>
            <p>Tutto confuso egli tese docilmente il braccio per accogliere il buffetto che la
               signora diede ai due vagabondi, non senza poi passare e ripassare la mano sul posto
               del convegno, invaso da una certa inquietudine.</p>
            <p>Quando i due studenti reduci dal Conservatorio fecero la loro apparizione in
               giardino, scavalcando il muro di cinta con delle rose in mano colte allora allora, il
               buon ,Remo non seppe far altro che sorridere a suo nipote tendendogli cordialmente la
               destra. Ma la sorpresa di Ippolito non fu lieve e non si appagò del pretesto
               accampato lì per lì per giustificare uno strappo così straordinario alle occupazioni
               ed alle abitudini del maestro del villaggio. Non poteva nemmeno sfuggirgli il
               contegno di ,Remo in cruda lotta fra la dolcezza naturale e l'aspro compito che si
               era assunto. - "C'è un guaio" - pensò il giovinotto; lontano per altro dalla
               verità.</p>
            <p>Terminato il modesto asciolvere, mentre gli ospitalieri padroni avevano lasciato soli
               zio o nipote immaginando bene che avessero qualche cosa da dirsi, Ippolito chiese
               subito di che si trattava.</p>
            <p>- Figliolo mio - esordì ,Remo messo nella condizione di chi addossato a un muro si
               trova il nemico davanti - bada che io non credo niente. Sono ciarle, dicerie, roba
               messa in giro da qualche invidioso o da qualche sfaccendato...</p>
            <p>Fin dalle prime parole la voce segreta dell'istinto fece battere confusamente il
               cuore a Ippolito il quale si morse i piccoli baffi con un movimento nervoso
               aspettando il seguito. Ma anche ,Remo aveva sollevato sul nipote i dolci occhi
               rotondi sperando un aiuto o un incoraggiamento purchessia, e l'attitudine del suo
               volto era pietosa a segno che Ippolito finalmente disse:</p>
            <p>- E così?</p>
            <p>- Dicono... ma non arrabbiarti, sai, perchè se non è vero non è vero, ed io credo più
               a te che agli altri. Dicono che hai una relazione...</p>
            <p>Si fermò in attesa che Ippolito protestasse, ma vedendo che non faceva altro che
               mordersi i baffi in silenzio, prese animo a soggiungere:</p>
            <p>- ....a <corr>Milano</corr>...</p>
            <p>Sempre silenzio.</p>
            <p>- ....in via Palestro... e che c'è un duello per aria. È vero?... No? Ah! lo sapevo
               bene.</p>
            <p>- Piano, caro zio. In quello che tu dici c'è vero e c'è falso, come succede
               spesso.</p>
            <p>- Ma niente di male, eh? Questo è l'importante. Il duello?...</p>
            <p>- Il duello non si farà. Ti basta?</p>
            <p>- C'era però?</p>
            <p>- C'era, ma non c'è più. Uno sciocco vanesio voleva che mi battessi, infatti; ma
               tutto venne accomodato coll'intervento di una brava persona, un gentiluomo, un
               galantuomo, uno che se lo conoscessi ti piacerebbe certamente. Rallegrati dunque e
               non ne parliamo altro.</p>
            <p>,Remo stava per appigliarsi giocondamente a questo consiglio che armonizzava a pieno
               co' suoi desideri, quando si accorse di non avere dato fondo alla questione. Anzi
               quello che rimaneva a decifrarsi era ancor più scabroso. Si diede qualche colpettino
               prima colla mano destra sulla sinistra, poi colla sinistra sulla destra, si raschiò
               la gola, aspirò l'aria a pieni polmoni. Improvvisamente, colle risoluzioni violente
               che i timidi trovano nella loro coscienza quando si tratta di un dovere da compiere,
               mise fuori la gran parola:</p>
            <p>- E... la donna?</p>
            <p>- Caro zio, poichè ti ho assicurato che non corro nessun pericolo, che importa il
               resto?</p>
            <p>,Remo si sovvenne delle terribili raccomandazioni di Rosalba a proposito dei vampiri.
               Ciò lo rese ardito:</p>
            <p>- Non tutti i pericoli, caro figliuolo, ci vengono dalle armi e dalle risse. Vi sono
               abissi tenebrosi sotto ai laghi più azzurri, veleni micidiali in grembo ai fiori
               maggiormente profumati. Tu sei inesperto ancora, e per questo, e perchè sei giovine,
               male ti puoi difendere dalle astuzie femminili che non conosci, che forse non
               sospetti nemmeno. Se tu vagheggi un puro sogno d'amore, perchè farne mistero? Se
               invece cadesti nei lacci di un'avventuriera...</p>
            <p>- Ma chi ti ha raccontato queste frottole?</p>
            <p>- So che vai nascostamente a <corr>Milano</corr>.</p>
            <p>- Chi te l'ha raccontato?</p>
            <p>- Gente che ti ha visto; ma non è ciò che importa. Chi hai a <corr>Milano</corr>?
               Dimmelo. Non sono più il tuo vecchio zio al quale hai sempre confidato tutto? Il tuo
               vecchio zio che ti ama? Voglio esserti utile in ogni modo. Se ciò a cui tendi è bene,
               aggiungerò le mie forze perchè tu lo raggiunga; se è male, ti sarò compagno nel
               combatterlo. Già tu non vuoi il male, nevvero?... Ippolito , figliolo caro...
               rispondi...</p>
            <p>- Che devo mai rispondere?</p>
            <p>- Vai a <corr>Milano</corr>?</p>
            <p>- Ebbene, sì, vado a <corr>Milano</corr>. È questo il male?</p>
            <p>- Ma vedi... è secondo... Intanto è male che tu vada nascostamente, facendo credere
               che ti fermi qui per studiare. E poi... una relazione...</p>
            <p>- Senti, zio. Ti ho detto fin dal principio che nelle ciarle che ti hanno riferito
               c'è del vero e del falso. Vado a <corr>Milano</corr> a trovare una persona, una
               signora, un'amica carissima, e basta. Non c'è altro. Tutto ciò che la malignità o la
               stupidaggine possono aggiungere a questo fatto semplicissimo è spudorata
               calunnia.</p>
            <p>Con uno slancio di improvviso coraggio ,Remo lanciò una domanda che da molto tempo
               gli bruciava la lingua:</p>
            <p>- È maritata? perchè, vedi, il peccato sarebbe doppio...</p>
            <p>- No.</p>
            <p>- Una fanciulla?...</p>
            <p>- Una signora, ti dico. Non pensare altro, intendi? Non altro. Sappi che io la venero
               come una Madonna; sappi che è la più buona, la più nobile, la più disinteressata di
               tutte le donne e che non tollererò mai sul suo conto una parola meno che
               rispettosa.</p>
            <p>- Tu l'ami? - mormorò ,Remo quasi sbigottito dalle ultime parole del giovine.</p>
            <p>- L'amo.</p>
            <p>Il silenzio che seguì questa ferma dichiarazione fu lungo e penoso per entrambi.
               ,Remo arrischiò timidamente un'altra domanda:</p>
            <p>- E lei?...</p>
            <p>- Ah!... Non so, non so, non so!</p>
            <p> Ippolito si cacciò le mani nei capelli, pallido e convulso.</p>
            <p>Vedendo il suo diletto nipote in tanta agitazione zio ,Remo fu subito preso da una
               specie di pentimento. Era chiaro che non c'era nulla di male. Si trattava
               evidentemente di un amor platonico ispirato dalle virtù di una donna eccezionale, e
               poichè la signora era onesta, così nobile, così buona, così disinteressata, il
               pericolo scemava d'assai. Cosa vuol dire le male lingue! E Rosalba che parlava di
               vampiri!... Il bisogno che egli aveva di serenità e di pace lo sospingeva rapidamente
               ad accogliere il concordato che gli veniva offerto dalle dichiarazioni di Ippolito ,
               per cui soggiunse con convinzione:</p>
            <p>- Ad ogni modo tu agirai onestamente, nevvero? Rimettiti alla Provvidenza. Se ella ha
               destinato che tutto finisca bene, finirà. Sarebbe però consigliabile che tu ora
               abbandonassi un po' questi sogni d'amore per attendere agli esami... Se li dovessi
               mancare anche questa volta... rifletti.</p>
            <p> Ippolito appariva impaziente che il dialogo terminasse: ad ogni modo non era
               disposto a dare maggiori spiegazioni, segretamente irritato che la sua passione fosse
               già conosciuta. Disse ancora alcune parole per calmare lo zio: parole vaghe,
               imprecise, sufficienti tuttavia perchè il sorriso rinascesse sulle labbra,e negli
               occhi del buon ,Remo .</p>
            <p>- Prima di lasciarti - disse, mentre un raggio si accendeva nelle sue pupille rotonde
               - voglio ripeterti il consiglio di andare cauto, sia per te, sia per lei: sopratutto
               per lei, per la sua riputazione. Sono del parere, guarda, che appena terminati gli
               esami tu vada a fare un viaggetto... così, per distrarti. Il tempo intanto porterà
               consiglio e tutto anderà per il meglio. La <corr>Svizzera</corr>, eh?... Non ti
               piacerebbe vedere Ginevra? E il lago dei Quattro Cantoni?</p>
            <p>Ad un'obbiezione di Ippolito egli replicò tutto ilare:</p>
            <p>- Non ci pensare. Ho da parte una sommetta che destinavo all'acquisto di una
               fisarmonica... te la cedo volentieri. Forse non avrei nemmeno tempo di suonarla la
               fisarmonica. Al caso sarà per un altro anno.</p>
            <p>Zio e nipote si abbracciarono teneramente. Sulla via del ritorno ,Remo si fregava le
               mani pensando che proprio le cose non erano an così male come temeva. Quanto a
               Rosalba , conveniva giuocare d'astuzia per sviare le sue ciarle. Egli le avrebbe
               detto che Ippolito studiava come un martire e che se andava tratto tratto a
                  <corr>Milano</corr> era per fare quattro passi in Galleria, tanto per sollevarsi
               lo spirito.</p>
         </div>
         <div type="chapter" n="11">
            <head>XI.</head>
            <p>AMORE.</p>
            <p> Ippolito non si capacitava di avere rivelato con tanta franchezza a zio ,Remo un
               sentimento che non gli era ancora riuscito di confessare a se stesso. Ma era anche
               singolare che ,Remo glielo avesse domandato, per cui la sua risposta affermativa si
               perdeva in uno di quegli impulsi irragionevoli ed irragionati che sfuggono
               all'analisi. Non si pentiva nemmeno dello scatto spontaneo, conoscendo il candore di
               ,Remo e l'uso prudentissimo ch'egli avrebbe fatto della confidenza; ma, a guisa di
               suggello levato che apre l'adito al liquore nascosto, quella dichiarazione recisa
               fatta ad un altro non gli permetteva più di conservare l'inganno verso se stesso. La
               benda era caduta, vedeva chiaro oramai nel suo cuore.</p>
            <p>Nato in circostanze eccezionali il suo sentimento per una donna sconosciuta, che
               forse non avrebbe neanche mai tentato di avvicinare, restò per i primi tempi nel
               limbo dei sogni, aiutato dalla lontananza e dall'indole sua poco intraprendente che
               ne faceva un contemplativo più che un uomo di azione. Quel soave profumo di donna
               giunto fino a lui in una busta immacolata, quel mistero fantasioso di due anime
               comunicanti senza il tramite del corpo, gli riusciva nuovo e simpatico. La sua
               vagabonda immaginazione di artista, imprigionata ancora tra veli, spaziava in questo
               mondo della chimera che riconosceva per un segreto intuito e di cui cercava,
               nell'ombra, i verdeggianti sentieri.</p>
            <p>Quando però la splendida creatura gli era apparsa con tutti i fascini della più
               squisita femminilità, in quel primo sguardo ricambiato in cui egli aveva sentito
               trasalire tutte le sue viscere, la gran fiamma della passione era divampata
               subitamente. Vedeva in Lei l'ideale della donna, una di quelle potenti regine che con
               un solo sguardo trasformano un fiacco in eroe, una di quelle sante giovani, belle e
               ardenti, che entusiasmano, una di quelle fate che avevano sorriso alla sua
               immaginazione di fanciullo. Quante volte aveva sognato di conoscere uno di questi
               esseri straordinari, quanto tempo l'aveva cercata senza trovarla! Ed ora avrebbe
               voluto baciare lo strascico del suo vestito, abbracciare stretto qualche oggetto suo
               e aspirarne l'olezzo e piangere di gioia. Si svegliava qualche volta al mattino con
               l'impressione di avere avuto una improvvisa fortuna, e tutto gli sembrava bello, e
               cantava, e avrebbe voluto trovarsi in un luogo chiuso, romito, per pensare a Lei
               senza occuparsi più di nulla, per ricordare esattamente il colore de' suoi occhi, la
               forma delle sue labbra, la sua andatura meravigliosa. Che cosa voleva? Che cosa
               sperava? Non se l'era mai chiesto, ma avrebbe voluto stare con Lei eternamente.</p>
            <p>Per quanto egli non avesse incontrato fino allora una donna così fulgidamente bella
               come Lilia , non era di sola bellezza che si componeva il suo fascino e quel
               corollario appunto di grazia e di intelligenza che accompagnava ogni suo gesto, ogni
               suo motto, era il gran segreto delle passioni profonde che sapeva ispirare, che si
               protraevano al di là del desiderio. E Ippolito al desiderio non era giunto ancora,
               chiuso nella torre d'avorio della sua selvaggia giovinezza a cui facevano baluardo le
               credenze religiose, le abitudini di famiglia, l'eredità di tradizioni patriarcali.
               Vederla, ascoltarne la voce, scrutare i suoi pensieri, cogliere a volo i suoi
               sorrisi, trattenere nella retina degli occhi la sua immagine tutta intera talchè,
               chiudendo le palpebre, gli sembrava di serrarla sul cuore, per lungo tempo furono
               queste le sue gioie.</p>
            <p>L'impegno seriissimo dell'esame non gli permetteva di andarla a trovare durante il
               giorno. Non era che dopo le lezioni, col lento treno dello sedici che egli lasciava
                  <corr>Bergamo</corr>, accontentandosi di un pranzo sommario per recarsi in quella
               recondita via Palestro, una delle più tranquille e delle più dimenticate nella
               rumorosa <corr>Milano</corr> moderna. Arrivava che erano quasi le venti; doveva
               accontentarsi di un'ora sola di felicità se voleva riprendere l'ultimo treno delle
               ventuna e venticinque che lo riconduceva a <corr>Bergamo</corr>. Ma quest'ora
               conquistata con tanto disagio e così rapidamente trascorsa non gli bastava più. Alla
               muta contemplazione dei primi tempi, che tanta dolcezza gli infondeva nel cuore,
               veniva sostituendosi una inquietudine, un malessere, un contare tormentoso dei minuti
               che fuggivano, uno scontento di sè che arrivava qualche volta ad una specie di rabbia
               sorda dove anche il sentimento dell'ammirazione sembrava intorbidarsi di nuove
               correnti occulte.</p>
            <p>Sintomo grave del rivolgimento che stava compiendosi in lui si accorse di provare,
               dapprima inavvertita, poi via via crescente e indomabile, una insofferenza degli
               amici, degli adoratori, di tutto quel circolo prono davanti a Lilia , intento a
               carpirle uno sguardo, una parola; specie di Corte dove ognuno occupava un posto in
               ordine gerarchico e che si rinnovava di sempre fresche reclute. Il privilegio a lui
               concesso di intimi colloqui sul verone, quegli istanti incantevoli di voluttà e di
               poesia in cui più che vederla se la sentiva accanto, bianca visione, per lui, solo
               per lui, intanto che gli altri ciarlavano e ridevano nell'interno delle sale, quel
               privilegio che lo aveva reso fiero fino allora, gli acuiva adesso la disperazione di
               lasciarla mentre appunto tutto il suo essere vibrava del fascino di lei, e là, su
               quel verone, avrebbe voluto che incominciasse l'eternità.</p>
            <p>Quante volte egli scendeva da <corr>Bergamo</corr> alta con un programma di audacia
               che andava svolgendo nello stretto vagone della funicolare, crescendolo lungo la
               strada fino a raggiungere le iperboliche proporzioni di una dichiarazione di
               amore!... Sì, era deciso a questo. Languiva, moriva, aveva bisogno di parlare, di
               dirle tutto! Ma giunto in quelle sale eleganti, sotto la luce delle lampadine
               elettriche sboccianti tra i fiori, di fronte alla siepe degli uomini vestiti di nero
               che lo guardavano d'alto in basso reprimendo per mera civiltà un sorriso ironico,
               tutto il suo coraggio sfumava. C'era l'oasi del balcone, è vero, ma anche là le
               ciarle vane, le risate importune, le apparizioni sulla soglia, il dubbio continuo di
               essere interrotto lo perseguitavano, avvelenandogli la preziosa brevità degli istanti
               concessi.</p>
            <p>Una volta scrisse: scrisse che detestava la sua casa, la sua società, quelle visite
               misurate, quella gioia fuggevole, la lontananza, gli ostacoli, il mondo, tutto tutto
               ciò che si frapponeva tra loro due. Ma la lettera era riuscita troppo violenta; la
               stracciò, non fu capace di rifarla, e il giorno dopo le stette vicino muto, iroso,
               incomprensibile, quasi stupido, quasi villano: pazzo d'amore e di disperazione.</p>
            <p> Lilia un po' intendeva e un po' s'arrabbiava. Abituata al dominio assoluto avrebbe
               preteso che anche Ippolito prendesse il suo numero nella schiera degli imploranti e
               si adattasse agli usi ed ai capricci che regolavano il piccolo regno. Quel bellissimo
               giovine così diverso dagli altri le piaceva immensamente, ma non le veniva ancora
               l'idea di sacrificargli le sue abitudini, quantunque a volte sentisse anche lei il
               tedio delle relazioni convenzionali e degli amori stereotipati. Il peggio era che
               nelle ore febbrili dell'attesa ognuno si fabbricava secondo il proprio desiderio lo
               stato d'animo che avrebbe voluto nell'altro, e non trovandolo conforme al piano
               immaginato si arrestava nello slancio, si perdeva nelle ipotesi, taceva, sembrava
               freddo, e intanto l'ora passava inesorabilmente.</p>
            <p>Un amante di più? No, non era questo che Lilia voleva. Una relazione sentimentale
               nemmeno, perchè Lilia non era sentimentale; ma capiva pure che una brusca risoluzione
               avrebbe compromesso quell'incanto delizioso di un amore quale le era apparso
               lontanamente nei sogni dell'adolescenza, che non aveva incontrato mai prima d'ora,
               che la lasciava dubbiosa come dinanzi ad un nuovo congegno di cui non si conosce il
               meccanismo. Perchè Ippolito non le aveva mai chiesto di restare quando gli altri
               partivano? Ella avrebbe concesso sì o no, ma perchè egli non lo chiedeva?</p>
            <p>I calori di luglio intanto erano scesi torrenziali sulla città, nè Lilia accennava a
               muoversi. I suoi amici non rinvenivano dalla sorpresa. Ancora a <corr>Milano</corr>
               in luglio? Una cosa mai vista.</p>
            <p>- Oh! guar , - le disse una sera il giornalista: - avrei scommesso di non trovarvi
               più coi trentaquattro gradi che abbiamo fatto oggi.</p>
            <p>- E dove volevate che fossi?</p>
            <p>- Che so io! magari a <corr>Bergamo</corr>...</p>
            <p> Lilia si morse le labbra. La situazione diventava intollerabile, e per vendicarsi
               della malignità del suo antico adoratore raddoppiò sull'istante le premure verso
               Ippolito .</p>
            <p>Il povero giovine si sentiva impazzire sotto gli sguardi di Lilia . Fra i due
               tormenti dell'esame e dell'amore la sua vita passava in un continuo struggimento. Don
               Peppino ripeteva ogni tanto a chi lo voleva ascoltare una certa strofa pescata chi sa
               dove e che egli sapeva condire colla sua bonomia ambrosiana:</p>
            <quote>
               <p>
                  <emph>Amor ciarliero è gioco</emph>
               </p>
               <p>
                  <emph>Che fa molto baccano e dura poco.</emph>
               </p>
               <p>
                  <emph>Amor silente è fuoco</emph>
               </p>
               <p>
                  <emph>Che cuoce la vivanda, il piatto e il cuoco.</emph>
               </p>
            </quote>
            <p>Ma gli alberi dei boschetti lo sapevano un loro segreto che si rimandavano dal
               castano al tiglio, essi che proteggevano le notti ardenti di Ippolito , poichè non
               gli era più possibile distaccarsi da Lilia dopo un'ora sola di colloquio ed ormai
               aveva preso il partito di rimanere fino all'ultimo istante. Le giornate caldissime
               facevano prolungare la sera nell'appartamento simpatico, elegante, tutto fiorito.
               Lilia non lasciava il balcone prima della mezzanotte, e quando, licenziati gli amici,
               in molle accappatoio, coi bei capelli sparsi, prendeva ancora una boccata d'aria
               fresca affacciata al davanzale, non vedeva l'appassionato amante nascosto fra gli
               alberi, ma forse era il desiderio di lui irrompente, frenetico, che saliva a darle sì
               acute vertigini?... All'alba poi, mentre ella riposava nel morbido letto, Ippolito
               correva a <corr>Bergamo</corr> colle occhiaie dell'insonnia nel volto pallido e colla
               febbre nel sangue.</p>
            <p>Fu in questo stato di violenza che egli compose il suo saggio per l'esame, ispirato
               al <emph>Cantico dei Cantici</emph>, dal quale aveva preso i passi più poetici e più
               profondi:</p>
            <p>"O tu che l'anima mia ama, dimmi, ove pasturi la tua greggia?</p>
            <p>"Rosa di Saaron, giglio delle valli, giglio tra le spine, tale è l'amica mia tra le
               fanciulle.</p>
            <p>"Chi è costei che sale dal deserto simile a colonna di fumo profumata di mirra e
               d'incenso?</p>
            <p>"Eccoti bella, amica mia, eccoti bella! Tu sei tutta bella e non vi è difetto alcuno
               in te.</p>
            <p>"Quanto son belli i tuoi amori, o sposa, o sorella mia! Le tue labbra stillano miele.
               Tu sei un orto serrato, una fonte chiusa.</p>
            <p>"Lèvati, Aquilone! vieni, Austro! spirate per l'orto mio e fate che i suoi aromi
               stillino.</p>
            <p>"Mettimi come un suggello sul tuo cuore, come un suggello sul tuo labbro, poichè
               l'amore è forte come la morte.</p>
            <p>"O tu che dimori nei giardini, amica mia, sposa mia, i compagni attendono la tua
               voce. Fammela udire!"</p>
            <p>Con Lilia parlava qualche volta de' suoi studi, ma essi erano troppo mescolati al suo
               amore perchè la discussione potesse svolgersi serena.</p>
            <p>- A quando gli esami? - domandò lei.</p>
            <p>- Dovrebbero essere in agosto, se pure non anticipano per ragioni d'igiene.</p>
            <p>E poi? Al poi non pensavano nè l'uno nè l'altra. Era sceso su di essi il velo
               incantato che sottrae gli amanti a tutte le considerazioni umane. Appena Lilia
               resisteva ancora alla paura del ridicolo per uno squisito senso di signorilità che si
               sposava nel suo temperamento a un perfetto equilibrio di mente. Sentiva il peso di
               tutti quegli occhi aperti su di lei, di tutte quelle curiosità intente a spiarla, di
               tutte quelle invidie o gelosie pronte a coglierla in fallo; nello stesso tempo che
               l'ingenuo ardore di Ippolito la sospingeva verso una forma d'amore il più
               possibilmente vicina alla perfezione.</p>
            <p>Una domenica era capitato improvvisamente a metà della giornata. Trovò Lilia sola al
               piano; essendo entrato, senza farsi annunziare, si fermò sulla soglia ad ascoltarla,
               e fu sorpreso della di lei virtuosità. Aveva un tocco che avrebbe fatto la fortuna di
               un pianista di professione. Glielo disse, ed ella arrossì al complimento con una
               modestia da educanda, levandosi in piedi di scatto. Era vestita di una sottilissima
               mussolina color di cielo con maniche aperte fino alla spalla, ricadenti lungo il
               fianco a guisa di ali in riposo, ed aveva alla cintura un mazzo di gelsomini.
               Ippolito credette di vedere un angelo.</p>
            <p>Ma come parlare, come, se il sangue gli affluiva a fiotti verso il cuore e si sentiva
               nello stesso punto di fuoco e di gelo?</p>
            <p>Andarono a sedere sul divanino, su quel divanino dove per abitudine non sedeva che
               lei e che parve a Ippolito una iniziazione alle gioie del paradiso. In qual modo osò
               prenderle le mani, e stringergliele, e coprirle di baci? Eppure ciò avvenne, e la
               memoria di quei primi baci timidi, quasi furtivi, doveva seguirlo a lungo con un
               prolungamento di ebbrezza nei sogni.</p>
            <p>Finalmente si trovavano soli e quantunque non si avverasse nessuna delle scene
               deliranti che egli aveva tante volte immaginate, era pure una delizia sovrumana
               quella di sentirsela così vicina, tutta per lui, cogli occhi volti a lui solo,
               attenta, avida, fremente, col busto eretto e tuttavia molle a guisa di calice
               dischiuso. Ad ogni lieve movimento percepiva lo scricchiolìo della seta nascosta
               sotto i veli e gli veniva insieme dall'intimo mistero della bella persona un delicato
               effluvio ignoto come di fiore senza nome. Vedeva le sue mani per la prima volta o
               almeno gli sembrava che fosse la prima volta; certo non le aveva mai vedute così
               bene. Erano mani lunghette, sottili, agili, aristocratiche, dalle tinte sfumate della
               madreperla. Egli ne osservava le dita ad una ad una mentre ad una ad una le baciava
               religiosamente, con un fervore da devoto e insieme una grazia di fanciullo che faceva
               sorridere Lilia . Ella aveva all'anulare della sinistra una magnifica turchese
               oblunga circondata di brillanti. Ippolito la guardò per un istante ed ella la posò in
               una coppa vicina dicendo con un sorriso enigmatico:</p>
            <p>- Potrebbe pungerla, non voglio.</p>
            <p>All'urto lieve delle braccia i gelsomini che aveva alla cintura le caddero in grembo.
               Ippolito li raccolse tutto tremante, in estasi.</p>
            <p>Fu lei che dovette avvertirlo del tempo che passava, lei padrona, sicura di sè, lei
               che sapeva ogni gioia protratta e rapita all'ingorda rapacità dell'attimo una
               promessa di voluttà future più intense.</p>
            <p>- Fanciullo!</p>
            <p>Così disse Lilia a Ippolito che si chinava un'ultima volta a baciarle le dita ad una
               ad una. Ed egli si raddrizzò cogli occhi spalancati, quasi volesse accogliere dentro
               alla pupilla la vaga immagine della donna sorridente nella sua gloria.</p>
            <p>Non vide la scala, non vide la strada. Mai in tutta la vita si era sentito tanto
               felice. Era un delirio pazzo, sfrenato. Avrebbe voluto abbracciare tutti, fare tutti
               contenti e felici come lui; gridare di giubilo, cantare un inno di grazia. Chi gli
               avrebbe detto un giorno che si potevano gustare nel mondo simili gioie? Era dunque
               l'amore, era l'amore!</p>
            <p>Il passato, l'avvenire, l'esistenza, la società, il mondo intero, che valore avevano
               oramai? Tutto spariva. Non restava che Lei. Chiudeva le palpebre e se la sentiva
               vicina col suo profumo inafferrabile che lo avvolgeva in un'onda di dolcezza, e la
               vedeva, terribilmente bella, nella sua linea di stelo fiorito su cui due astri si
               erano posati come ad un convegno di tutte le bellezze.</p>
            <p>Sfibrato, sfinito, tentò invano quella sera di dormire. Dormire erano ore perdute per
               la felicità; meglio abbandonarsi ancora all'ebbrezza dei ricordi e fantasticare e
               affogare in quel mare di sogni. Quando l'alba entrò nella sua camera, chiese a sè
               stesso se non fosse vittima di una allucinazione. Aveva sognato? Perchè il cuore gli
               batteva così forte? Perchè il sangue sembrava tumultuare nelle sue vene? Era vero,
               era vero ch'ella lo amava?</p>
            <p>Contro ogni aspettativa ricevette una lettera di Lilia il giorno dopo. Poche parole
               appena che gli annunciavano una assenza improvvisa, senza dire dove; ma per
               compensarlo gli mandava un pezzetto del nastro celeste che ella aveva alla cintura
               l'ultima volta che si erano visti e che odorava ancora di gelsomini.</p>
            <p>Per quanto fosse gentile il messaggio, Ippolito sentì darsi una stretta al cuore. Che
               cosa era egli per quella donna? Quale vincolo li univa?... Tutta la sua gioia cadde
               d'un colpo. Era dunque niente altro che una illusione?... Eppure l'amava, l'amava da
               impazzirne, da morirne; e questo amore cresceva disperatamente di giorno in giorno,
               d'ora in ora, di minuto in minuto. Sentiva di non poter più vivere lontano da lei, e
               sentiva anche che non gli bastava più starle vicino in attitudine di amico. Gli era
               venuta una frenesia di abbracciarla, di stringerla al petto, quasi così facendo
               potesse tenerla avvinta per sempre e non lasciarla più, non staccarsene più.</p>
            <p>Pazientò quattro giorni, poi corse a <corr>Milano</corr>. Lilia non c'era. La
               portinaia non sapeva nulla. Fece il giro della casa, vide le finestre tutte chiuse,
               chiuso il balconcino dove aveva passato tanti istanti felici: vide la panchina sotto
               i boschetti, testimonio delle sue notti ardenti, e gli venne un groppo alla gola, un
               sentimento vago di abbandono e di terrore quale deve provarlo un bambino perduto in
               una città sconosciuta. Roventi ed amare alcune lagrime gli inumidirono le
               palpebre.</p>
            <p>Ora sì l'amore gli sì manifestava in tutta la sua potenza di Iddio crudele; l'aculeo
               gli era penetrato fino in fondo alle carni e lavorava profondamente. Invano faceva
               sforzi per scacciare coll'occupazione quel continuo tormento dell'attesa. Leggeva,
               pensava, scriveva; ma credeva di leggere, di pensare, di scrivere: in fondo al suo
               pensiero non c'era che Lei. Una sola era la ispirazione: Lei! Sempre Lei che lo
               circondava, lo accecava, lo inebriava, lo induceva a parlare da solo come un pazzo, a
               invocarla nel cuore della notte: " Lilia ! Lilia ! sono tuo. Non vi è nulla ormai al
               mondo che io tema, nulla che mi spaventi, nulla ch'io ricordi, nulla ch'io brami,
               nulla ch'io debba, nulla ch'io senta, nulla ch'io creda. Tu! Tu! Tu!"</p>
            <p>. . . . . . . . . . . . . . . . . . . . . . . . . . . . . . . . . .</p>
            <p>La sera prima dell'esame prese una forte dose di cloralio per poter riposare qualche
               ora.</p>
         </div>
         <div type="chapter" n="12">
            <head>XII.</head>
            <p>LA PROVA.</p>
            <p>Quando la sala del Conservatorio fu gremita del solito pubblico che assiste tutti gli
               anni al saggio finale e gli allievi pronti al loro posto aspettavano che venisse il
               loro turno, Ippolito si concentrò tutto nella gran prova. Scolaro mediocre, aveva
               forse presunto troppo scegliendo un tema di così alto volo quale è il <emph>Cantico
                  dei cantici</emph>; era questa almeno l'opinione della maggior parte de' suoi
               condiscepoli. Egli no. Egli si sentiva calmo, grave ma calmo.</p>
            <p>Zio ,Remo , che si era portato a <corr>Bergamo</corr> apposta per la solenne
               circostanza, gli aveva detto: "Dal momento che tu hai messo nel tuo lavoro tutto
               l'impegno di cui sei capace non devi temere di nulla. Il Signore ti aiuterà".</p>
            <p>Il buon uomo era andato egli stesso, calmo e sereno, a collocarsi sulla balconata
               dove sogliono prender posto i parenti degli allievi, scegliendo il cantuccio più
               umile e meno in vista accanto ad una grossa matrona alla quale domandò scusa per il
               disturbo.</p>
            <p>Il saggio si aperse con una suonata a quattro mani, al cembalo, eseguita da due
               signorine.</p>
            <p>- Bravissime! - esclamò ,Remo quando ebbero finito. E a tutti quelli che vennero
               dopo, allievi di violino, di canto, d'arpa, egli ripetè invariabilmente "Bravissimo!"
               con una gioia profonda di maestro avvezzo all'indulgenza, persuaso che bisogna
               incoraggiare, che bisogna compatire. Accompagnava l'applauso con un tentennamento del
               capo, sorridendo, con tutta l'anima affacciata ai dolci occhi rotondi.</p>
            <p>- Ella ha qui un figlio? - gli chiese la matrona.</p>
            <p>Rosso rosso, ,Remo rispose:</p>
            <p>- Figlio no; non sono ammogliato. Ho un nipote, un caro giovine che studia per
               organista. È l'autore della composizione che daranno nell'ultima parte del
               programma.</p>
            <p>- Ippolito Brembo allora!</p>
            <p>- Precisamente.</p>
            <p>- L'eroe dell'incendio? - fece la matrona: - Oh! ha già un nome celebre. È un buon
               principio.</p>
            <p>Lo zio gongolava, ma per modestia non voleva mostrarlo; ed anche per non mortificare
               la matrona, la quale doveva pure avere qualcuno fra gli allievi, figlio o nipote, che
               non era ancora un eroe. Man mano poi che i pezzi eseguiti lasciavano più breve il
               tempo prima della comparsa di Ippolito , la sua bella serenità si veniva appannando
               di una commozione sentimentale che lo rendeva un po' inquieto. È per questo che
               tamburinava, senza far rumore, sul parapetto della balconata, quasi accompagnando il
               ritmo della musica giù nell'ampia sala, e allungando e torcendo il collo con un
               movimento tra il comico e il patetico fissava ansiosamente l'uscio per il quale
               entravano gli allievi pensando: "Egli è là!"</p>
            <p>Venne finalmente l'ultimo pezzo, preannunziato da un silenzio abbastanza lungo.
               Ippolito apparve pallido, cogli occhi che sembravano ancor più neri su quel
               pallore.</p>
            <p>- Bello! - bisbigliò qualche fanciulla all'orecchio della compagna.</p>
            <p>Egli sedette all'organo senza guardare nessuno, ma fin dalle prime note un'alta
               figura femminile, chiusa in veli bianchi, si rizzò contro la parete di fianco a lui.
               Ippolito non poteva scorgerne il volto protetto dal velo e dalla oscurità della sala
               in quel punto, eppure trasalì..., perchè l'aveva riconosciuta.</p>
            <p>"<emph>O tu che l'anima mia ama</emph>" - intuonò la voce profonda dell'organo con
               una accentuazione così appassionata che parve agli astanti di udire lo spasimo di una
               voce umana. Tutte le sue forze centuplicate da quella apparizione vibravano con una
               foga insolita, sorprendendo gli allievi e i maestri che non vi erano preparati,
               sorprendendo lo stesso pubblico delle mamme e dei dilettanti avvezzi alle
               interpretazioni corrette ma accademiche dei saggi per esame.</p>
            <p>Un brivido corse per la sala quando le note svolsero la frase: "<emph>Chi è costei
                  che sale dal deserto simile a colonna di fumo profumata di mirra e
                  d'incenso?"</emph>
            </p>
            <p> Ippolito non si era mosso. Le sue mani scorrenti sulla tastiera sembravano
               incatenare a quella tutto il suo essere. Eppure egli sentiva senza vederla la bianca
               figura che palpitava a pochi passi da lui, ne indovinava la linea elegante sotto il
               vapore spumoso di veli. "<emph>Chi è costei che sale dal deserto</emph>" non era più
               una domanda nelle sue note potenti. Egli lo sapeva, egli lo affermava con un un
               tremito di gioia: "<emph>Eccoti bella, amica mia, eccoti bella!</emph>"</p>
            <p>Una delicata fioritura di note, simile ai misteri che si comunicano i nidi affondati
               nei boschi quando sorge su di essi l'aurora, interpretò la descrizione degli amori
               soavi come il miele nei dolci orti chiusi ove le fonti mormorano sommessamente. Si
               aveva l'impressione di udire il fruscìo delle ali fra gli alti steli t,Remo lanti e
               il lento aprirsi delle rose sui cespugli languidi.</p>
            <p>- Stupendo! - disse un signore seduto davanti a zio ,Remo : - Solamente, questa non è
               musica sacra.</p>
            <p>,Remo , che fin dai primi accordi non sapeva più in che mondo si trovasse, avrebbe
               voluto attaccar discorso con quel signore, ma, d'altra parte, la tema di disturbare
               fece sì che stesse pago a riguardare le vivaci approvazioni della matrona i cui occhi
               si atteggiavano ad una ineffabile espressione di rapimento.</p>
            <p>Battagliera come uno squillo di tromba, la musica commentava ora le parole:
                  "<emph>Lèvati, Aquilone! vieni, Austro</emph>!" Tutta la sala ne era scossa. I
               mantici dell'organo si sollevavano con un respiro da gigante e le arcate della volta
               apparivano anguste alla maestosa solennità della ispirazione che si levava sempre più
               alto. Quel filo diaccio che vibra nelle reni in certi momenti indescrivibili, che
               mozza il fiato e sospende i battiti del cuore, era l'impressione che provavano
               tutti.</p>
            <p>Gli allievi del Conservatorio, in piedi, ascoltavano con attenzione intensa ed
               appassionata sentendo ognuno vibrare in quelle note i propri sogni: sogni di
               giovinezza, sogni d'arte, sogni d'amore e di gloria. Lo schietto entusiasmo de' suoi
               compagni, frenato dal silenzio d'obbligo, giungeva pure a Ippolito indistinto e
               sottile, suscitandogli i primi palpiti d'orgoglio.</p>
            <p>Ed era a Lei che Ippolito dedicava il suo trionfo, alla bianca figura di cui non
               scorgeva tutto il viso, ma con la quale comunicava per un segreto fluido magnetico.
               Quando colorì la frase: "<emph>Mettimi come un suggello sul tuo cuore, poichè l'amore
                  è forte come la morte</emph>", la figura bianca ebbe un sussulto che si ripercosse
               in tutti i suoi nervi. Egli attaccò il finale con un vero delirio di passione e
               l'ultima nota non aveva ancor finito di vibrare che tutto il pubblico era già in
               piedi, inebriato, esaltato.</p>
            <p>Nessuno ricordava un simile successo in quell'aula, perchè non trattavasi di un
               successo di scuola nè di insegnamento, nulla che somigliasse in alcun modo
               all'Accademia; si sarebbe forse discusso più tardi se quella fosse o non fosse musica
               religiosa, ma intanto il cuore del pubblico era stato ricercato e scosso come avviene
               solo quando il cuore di un artista lo solleva nei vortici della propria passione e
               gli comunica il suo ardore. Ancora una volta l'arte, la sublime benefattrice,
               raccogliendo un palpito vero lo imprimeva nel torpido cuore della folla aprendole le
               soglie dell'ideale.</p>
            <p>Un battimano frenetico richiamò Ippolito che si era dileguato rapidamente. Dopo
               alcuni istanti riapparve col volto illuminato da un raggio così straordinario che
               tutte le donne presenti si sentirono impallidire. Egli non guardò che una sola, e
               questa volta i loro occhi, attraverso il bianco velo, si incontrarono in uno sguardo
               di fiamma.</p>
            <p>- Ma sa che è un gran bel giovine suo nipote! - esclamò la matrona congiungendo le
               mani.</p>
            <p>- Grazie: è sano - rispose ,Remo , cui tremavano le labbra per la commozione.</p>
            <p>- E non mi ha l'aria di voler andare a suonar l'organo in chiesa, - aggiunse il
               signore che aveva già fatto una osservazione consimile: - No, perbacco! C'è stoffa di
               drammaturgo lì dentro. Scommetto che fra qualche anno il mondo sentirà parlare di
               questo Ippolito Brembo.</p>
            <p>- Troppa indulgenza, troppa bontà! - si schermì ancora ,Remo nella sua invincibile
               modestia.</p>
            <p>Ma per quanto fosse agguerrito contro il peccato della superbia, il brav'uomo sentiva
               pure le clamorose accoglienze fatte a Ippolito e quel batter delle palme l'una contro
               l'altra gli produceva un certo effetto singolare di tenerezza per cui gli venivano i
               lucciconi grossi come nocciuole.</p>
            <p>- È una bella soddisfazione, - replicò la matrona appoggiando per simpatia il
               fazzoletto sugli occhi.</p>
            <p>Giù, nella sala, le persone che non avevano visto bene il giovane trionfatore
               salivano in piedi sulle sedie, non stancandosi mai di richiamarlo. Liberato da
               costoro, gli allievi lo circondarono, chiassosi, vociferanti, assediandolo di
               domande. Ippolito rispondeva a tante dimostrazioni con brevi sorrisi, con qualche
               parola; ma la sua anima era altrove. Facendosi strada un po' colla preghiera, un po'
               colla violenza, raggiunse la corrente della folla che usciva lentamente dal portone.
               Nella stretta via una carrozza da nolo aspettava e verso quella si diresse la bianca
               apparizione che Ippolito inseguiva. Stava appunto per salire quando egli la
               raggiunse.</p>
            <p>- Grazie! - mormorò con una voce che tremava d'amore.</p>
            <p>Ella nulla disse, ma con un invito nello sguardo gli accennò il posto in carrozza
               vicino a lei.</p>
            <p>Smarrito, inebriato, Ippolito stava forse per ubbidirla; quando si accorse di cento
               occhi fissi su di loro e fra quelli vide le pupille estatiche di zio ,Remo . Si
               inchinò allora profondamente.</p>
            <p>- Alla stazione! - ordinò ella al cocchiere. E sparve.</p>
            <p>Ma la curiosità eccitata si offrì da se stessa in pascolo delle congetture.</p>
            <p>- Chi è quella bella creatura?</p>
            <p>- È la contessa Colleoni.</p>
            <p>- Ma che! È una forestiera.</p>
            <p>- Una della colonia protestante.</p>
            <p>- No, non si è mai vista in <corr>Bergamo</corr>.</p>
            <p>- Mi pare la marchesa Belli.</p>
            <p>- La marchesa è più vecchia. E poi sarebbe qui colla sua carrozza, non con una
               vettura da nolo.</p>
            <p>Zio ,Remo non ascoltava queste ciarle per lui indifferenti. Aveva visto Ippolito
               mentre salutava rispettosamente la signora; ma il fatto, in quel momento, non gli
               parve di grande importanza. Appena la carrozza ebbe svoltato l'angolo, mosse
               direttamente incontro a suo nipote e gettandogli le braccia al collo lo baciò su
               ambedue le guance sonoramente. L'agitazione alla quale lo trovò in preda era troppo
               naturale perchè potesse destargli alcun sospetto. Non era egli stesso tutto tremante
               e commosso?</p>
            <p>- Ippolito , caro figliolo, la benedizione di Dio è proprio scesa su di noi. Fatti
               animo. I giorni cattivi sono passati; ora che hai trovato la tua strada non ti resta
               che percorrerla sempre dritto. Che musica ispirata! Io non me ne intendo molto e non
               oserei giudicare, ma vedevo anche l'effetto che faceva sugli altri. E l'esecuzione!
               Santa Cecilia pregava certo per te. Bravo, bravo Ippolito mio...!</p>
            <p> Ippolito , dopo di avere ricambiato i baci dello zio, se ne stava perplesso in mezzo
               alla strada, guardando in apparenza gli ultimi gruppi della folla che si andava
               sciogliendo, ma dando furtive occhiate al suo orologio.</p>
            <p>- Hai finito qui, nevvero?</p>
            <p>- Sì, credo.</p>
            <p>- Allora andiamo a casa insieme. E Romolo che non brontolerà questa volta!... E
               Rosalba ? Povera Rosalba , ha il sangue un po' inacidito, ma non è cattiva. Festa
               oggi, festa!</p>
            <p>Si erano avviati lentamente sul Mercato delle scarpe; Ippolito distratto, ,Remo
               guardandosi in giro se vedeva degli amici, delle persone di conoscenza, salutando per
               il primo ogni viso che non gli riuscisse del tutto nuovo, con un bisogno di
               espansione in cui sfogava l'esuberanza della sua gioia.</p>
            <p>Il carrozzino della funicolare li trasportò in pochi minuti nella città bassa.</p>
            <p>- Senti, - disse improvvisamente Ippolito , - io devo fare una corsa alla stazione
               per salutare un amico che parte. Mi aspetti al Caffè Centrale?</p>
            <p>- Volentieri - rispose lo zio col suo più bel sorriso: - Già sarà questione di poco
               tempo; per via di Romolo : sai che è un po' impaziente...</p>
            <p>- Mezz'ora, zio, non di più.</p>
            <p> Ippolito divorò più che non percorse il viale della stazione, portato dai mille
               desideri che i suoi vent'anni gli sollevavano intorno in quel giorno bellissimo della
               sua vita. ,Remo sedette a un tavolino del Caffè Centrale ordinando una tazza di
               birra.</p>
            <p>Dopo le commozioni al Conservatorio il buon maestro trovò piacevole la semi-oscurità
               del caffè riparato da grosse tende di tela, coi tavolini pressochè deserti in
               quell'ora e i piccoli divani accantonati sotto le alte specchiere. Scelse, secondo il
               solito, il posto meno in vista, e bevendo a piccoli tratti la sua birra pensava che
               decisamente, se vi sono al mondo ore penose non mancano per compenso quelle della
               felicità. Una mosca ronzava intorno al suo bicchiere ed egli la mandava lontano
               senz'ira con un lieve movimento del fazzoletto, guardandosi dal farle male.
               "Poverina, ha diritto di vivere anch'essa!"</p>
            <p>Il cameriere vedendo quell'avventore pacifico gli portò i giornali locali: <emph>La
                  Gazzetta di <corr>Bergamo</corr>
               </emph> e il <emph>Giopì</emph>. Ma ,Remo si trovava in uno stato d'animo ideale che
               gli sarebbe parso di guastare con le misere questionelle della politica. Preferì dar
               fine alla sua birra, guardando alternativamente i rosoni del soffitto, le cornici
               degli specchi e le rare persone che passavano in quell'ora sul Sentierone, vedendo
               attraverso ognuna di queste cose il suo proprio nipote, Ippolito , quale era poco
               prima, seduto all'organo e traendo quei suoni divini che facevano andare in visibilio
               l'uditorio. Si provò anche a ripetere qualcuno dei motivi della composizione così tra
               sè e sè, senza dare nell'occhio, ma questo era più difficile.</p>
            <p>La mezz'ora intanto era trascorsa. ,Remo pagò la birra e attese. Gli dispiaceva quel
               ritardo, non tanto per sè quanto per Romolo , che non poteva soffrire la mancanza di
               puntualità all'ora del desinare. E la strada da percorrere era lunga!</p>
            <p>Per essere più pronto si portò sula soglia del caffè, tenendo le pupille rivolte
               all'Arco dal quale Ippolito doveva rientrare in città. Così passò un'altra
               mezz'ora.</p>
            <p>- Non capisco, - ruminava il buon uomo, le cui idee erano sempre molto semplici: -
               alla stazione ci si va in meno di dieci minuti. Il tempo di dire all'amico: "Addio,
               buon viaggio; zio ,Remo mi aspetta": ed ecco fatto. Non vorrei gli fosse capitata una
               disgrazia....</p>
            <p>Nello stesso tempo che il suo placido viso stava per rannuvolarsi, un signore
               entrando nel caffè gli battè amichevolmente sulla spalla chiamandolo a nome.</p>
            <p>- Che miracolo al Centrale!</p>
            <p>- Un miracolo davvero, - rispose ,Remo , riconoscendo un vecchio amico che non vedeva
               quasi mai per la differenza delle loro condizioni, della vita, delle consuetudini che
               li tenevano lontani.</p>
            <p>- Esci o entri?</p>
            <p>- Aspetto qualcuno... Ippolito ... mio nipote.</p>
            <p>- E non puoi aspettare dentro, dove si sta meglio, con questo caldo?</p>
            <p>- Gli è che...</p>
            <p>- Andiamo, via, dopo tanto tempo che non ci incontriamo! Che cosa fai a
                  <corr>Bergamo</corr>? Ti credevo mummificato nel tuo villaggio. Bevi con me un
               bicchierino di Marsala.</p>
            <p>- Ho già preso una tazza di birra.</p>
            <p>- Benone. Il Marsala sopra la birra è indicatissimo.</p>
            <p>- Ho paura che il vino mi riscaldi.</p>
            <p>- Che pregiudizio! Quando il sole entra in leone <foreign xml:lang="lat">
                  <emph>bibit bibit cum pistone.</emph>
               </foreign>
            </p>
            <p>Al latino maccheronico dell'amico, ,Remo rispose internamente con un'altra sentenza:
               Semel in anno licet insanire, e si acconciò al disordine del vino di Marsala.</p>
            <p>- Si può sapere quale buon vento ti ha condotto fra noi?</p>
            <p>L'interrogazione diede agio a ,Remo di raccontare per filo e per segno il successo
               del nipote, nel quale argomento si addentrò con tanta compiacenza che alle due
               mezz'ore già trascorse se ne aggiunse una terza.</p>
            <p>- Questo bisognerebbe beverlo alla salute di tuo nipote, - disse l'amico versando un
               altro bicchiere - alla sua carriera! al suo avvenire!</p>
            <p>Come era possibile rifiutare? ,Remo non lo tentò neppure, quantunque non ne avesse
               mai preso in vita sua più che due dita alla volta. Ma il ritardo di Ippolito ,
               intanto che lo zio beveva alla sua salute, diventava sempre più incomprensibile.</p>
            <p>Partito l'amico, riconosciuto sull'orologio proprio e su quello del caffè che più di
               un'ora era trascorsa, il brav'uomo ebbe l'ispirazione di muovere incontro al
               disertore, e così, passo passo, guardando a destra ed a sinistra acciò non gli
               sfuggisse, prese lentamente il viale della stazione.</p>
            <p>Il sole calava sull'orizzonte. Le vie e i negozi che avevano sonnecchiato fino allora
               nell'afa del pomeriggio si destavano a nuova vita. Una brezza soave veniva dalle
               Prealpi a smorzare gli ardori di quella calda giornata. Proprio allora Romolo doveva
               essere seduto a capo di tavola, col pugno serrato, il braccio ad arco, bestemmiando
               contro gli assenti.</p>
            <p>E sul piazzale della stazione Ippolito non c'era; non c'era nell'atrio; non nelle
               sale d'aspetto; non sotto la tettoia. Non c'era, insomma.</p>
            <p>,Remo , cui i due bicchieri di Marsala avevano aumentato l'ottimismo corroborandolo
               con una certa dose di audacia, interrogò l'un via l'altro tutto il personale della
               stazione cercando notizia di suo nipote. Invano. Troppa gente va e viene da una
               stazione perchè se ne possa occupare.</p>
            <p>Appunto era partito da poco il diretto per <corr>Milano</corr> che aveva ingombrato
               le sale di viaggiatori e se al momento si trovavano vuote ciò si spiegava col fatto
               che per due ore non partiva più nessun treno.</p>
            <p>Queste delucidazioni, in apparenza molto chiare, lasciarono ,Remo più perplesso di
               prima.</p>
            <p>O dove era allora Ippolito ?</p>
            <p>A capo chino, vedendo avvicinarsi una complicazione di avvenimenti in stridente
               contrasto colla letizia a cui aveva aperto l'animo, non volendo pensare che fosse
               morto o ferito, eppure tornando suo malgrado a una ipotesi tragica, rifece il viale
               della stazione verso la città. Passando davanti al lavoratore di marmi che offre al
               pubblico da tanti anni la sua triste merce di cippi funerari e di croci, ,Remo
               distolse gli occhi sospirando. Tra le massime che egli insegnava a' suoi scolaretti
               non vi era anche quella che Dio permette il dolore accanto alla gioia affinchè non
               dimentichiamo di pensare alla eterna salute?</p>
            <p>Ma che cosa doveva fare adesso? Dove cercare Ippolito ? Dove appostarlo? Gli venne in
               mente di tornare al Caffè Centrale, caso mai si fossero incontrati senza vedersi e,
               invertendo le parti, suo nipote fosse là ad attenderlo. Il sentimento di soggezione
               che stava per impadronirsi di lui all'idea di doversi ripresentare nello stesso caffè
               gli fu per buona sorte alleviato subito dal cameriere che gli venne,incontro
               ossequioso e sorridente:</p>
            <p>- È lei il signore che attendeva il signor Ippolito Brembo?</p>
            <p>Indeciso se dovesse rallegrarsi o tacere, ,Remo rispose con voce strozzata:</p>
            <p>- Sono io.</p>
            <p>- Ho una lettera per lei. La portò un facchino della stazione.</p>
            <p>La lettera conteneva queste sole parole scritte a matita: "Non spaventarti, caro zio,
               non togliermi il tuo affetto se oggi non ritorno a casa. Ti darò poi la spiegazione a
               voce narrandoti tutto. Intanto perdonami e fammi perdonare. - Ippolito ".</p>
            <p>,Remo lesse, rilesse, inarcò le ciglia, battè sul tavolino i polpastrelli delle dita,
               trasse un altro profondo sospiro e si persuase che per il momento non c'era proprio
               altro a fare tranne che prendere da solo la strada dell'ovile. Ciò che fece
               subito.</p>
            <p>Era però un caso singolarissimo. Già tutta la giornata era stata singolare: il saggio
               al Conservatorio, quella musica, il successo strepitoso, gli applausi e poi... e
               poi... Male non voleva pensare assolutamente. Dal momento che aveva scritto non c'era
               da inquietarsi. Ma che cosa avrebbe detto a Romolo ? Questo era il punto difficile.
               Per suo conto, dopo il terrore di una disgrazia, non gli pareva vero di saperlo vivo
               e sano. - Scappatelle di gioventù! - disse a se stesso con un sorriso quasi
               birichino. Invece di un amico saranno stati sette od otto; lo avranno circondato,
               stordito, che so io! Per ottenere la pace si sarà deciso di andare a pranzo con loro;
               un rifiuto, in seguito al trionfo d'oggi, poteva sembrare superbia. Dunque, pranzo,
               brindisi, qualche bicchierino di più...</p>
            <p>A tal punto del monologo l'onesto pedagogo si sovvenne di avere egli stesso ceduto in
               quel giorno al bicchierino; e sorrise di nuovo, bonariamente, con una punta di
               malizia dove rilucevano le ultime gocce del vino di marsala. Bagattelle!
               Bagattelle!</p>
            <p>Con tale grido e roteando leggermente la canna si presentò sulla soglia della cucina
               dove la servetta rimase a bocca aperta a contemplarlo.</p>
            <p>La faccenda camminò meno liscia, anzi si guastò addirittura, quando dovette
               annunciare a Romolo che tornava solo. Come non bastasse il ritardo, anche solo doveva
               essere? E dove si trovava, poi, Ippolito ? A questa domanda categorica ,Remo non
               poteva rispondere in verun modo, ma si ingegnò a descrivere l'aspetto del
               Conservatorio riboccante di gente, il successo della composizione, gli applausi,
               l'entusiasmo, la gloria futura...</p>
            <p>- Dov'è Ippolito ? - ruggiva il colosso al colmo del malumore.</p>
            <p>Ricondotto al passo, fatale come un bambino davanti alla medicina amara, ,Remo
               dovette rassegnarsi a narrare per filo e per segno lo svolgimento dell'avventura tra
               le bestemmie di Romolo e le esclamazioni ironiche di Rosalba .</p>
            <p>- Ma lo hai visto, tu, questo amico? - domandò Romolo .</p>
            <p>- No, non l'ho veduto.</p>
            <p>- Siete usciti insieme dal Conservatorio? Ha parlato con qualcuno?</p>
            <p>- Insieme proprio no, ma quasi. Egli era davanti a me e si fermò a salutare una
               signora.</p>
            <p>- Una signora? - garrì subito Rosalba - Chi era?</p>
            <p>- Questo non so. Una signora vestita di bianco, in carrozza.</p>
            <p>- Bella? Giovane?</p>
            <p>,Remo si fermò un istante a raccapezzare le idee e poi rispose con una esplosione
               ammirativa nella quale il suo spirito travagliato parve rifugiarsi come in una oasi
               di pace:</p>
            <p>- Un sole!</p>
            <p> Rosalba allora uscì fuori nella più stridula risata che potesse offendere un cuore
               sensibile, e mentre ,Remo , mortificato, non sapeva in qual modo interpretarla, vi
               aggiunse questo corollario:</p>
            <p>- Ecco l'amico. Bisogna proprio essere uomini, e avere studiato, e insegnare agli
               altri sui libri stampati per non comprendere mai nulla della vita.</p>
            <p>- Sarebbe a dire? - balbettò ,Remo .</p>
            <p>- Dico che un giovanotto non svapora così da un momento all'altro senza che ci sia di
               mezzo una donna. Non l'avete ancora capita? <emph>Era Lei!</emph>
            </p>
            <p>Ma non contenta di vincere, Rosalba volle aggiungere il calcio dell'asino e disse col
               suo accento più spregiativo:</p>
            <p>- Il vampiro!!</p>
            <p>- Oh! vampiro poi no - protestò lo spirito cavalleresco di ,Remo : - è troppo
               bella.</p>
         </div>
         <div type="chapter" n="13">
            <head>XIII.</head>
            <p>ORE FELICI.</p>
            <p> Lilia aveva detto a don Peppino : "Vendetemi, affittatemi o prestatemi quella vostra
               vecchia casa in fondo al lago: mi occorre subito". Don Peppino aveva risposto
               inchinandosi alla signora col garbo di un paladino antico: "È a vostra disposizione".
               E fu così che pochi giorni dopo questo contratto punto difficile Lilia e Ippolito
               prendevano posto sul battello a vapore che salpava da Como in uno splendido mattino
               di agosto.</p>
            <p>Appoggiati al parapetto dell'ultima piattaforma, le spalle ai curiosi, i due felici
               si sprofondavano in un bagno d'azzurro sospesi tra acqua e cielo, assolutamente
               immemori dell'universo. Che importava loro delle splendide ville sparse sulle due
               rive? dei crocchi eleganti convenuti intorno agli scali più alla moda? Appena se i
               loro occhi fissandosi sopra qualche sandolino solitario facevan loro desiderare
               l'intimità di quel piccolo nido a flor d'acqua. Allora Ippolito diceva;</p>
            <p>- Anche noi, nevvero?...</p>
            <p>E la risposta di Lilia , che stava col braccio nel suo braccio, era una stretta più
               forte e più tenera.</p>
            <p>Quella specie di fuga che aveva tutte le dolcezze di un viaggio di nozze dopo il mese
               snervante trascorso - lui col martoro degli esami, lei nella noia della città
               spopolata - li riempiva di una ebbrezza giovanile e innocente che aggiungeva vigore a
               quell'altra ebbrezza della passione ricambiata. Per Lilia era il rinnovamento più
               fresco e più puro di altri amori; ma per Ippolito era il primo amore, il fiore unico
               che profuma tutta l'esistenza, che ne decide quasi sempre il corso. Nessuna immagine
               poteva meglio rispondere al suo stato d'animo di quel battello vigoroso solcante i
               flutti di un magnifico lago sotto un cielo d'estate senza nubi. Ed egli era felice
               della felicità immensa che consiste nel dimenticare tutto il creato, e la vita, e la
               morte, per dare le più intime vibrazioni dell'essere alla voce occulta che dai
               misteri dell'avvenire ci chiama a sè. Momento divino nell'esistenza di chi è
               destinato a perire.</p>
            <p>Per quanto cercassero di nascondersi formavano fra tutti e due una coppia troppo rara
               al piacere degli occhi perchè i passeggieri non li avessero presi di mira fin dal
               loro primo apparire a bordo. Per un capriccio di Lilia che Ippolito aveva accettato
               senza discutere, vestivano entrambi un leggero abito di lana bianca con una cravatta
               celeste e un cappello canottiero di paglia bianca fasciato di celeste. Così giovani,
               così belli, questa eccentricità che tuttavia non usciva dalle norme del buon gusto li
               faceva meglio ammirare. Tutti li prendevano per due sposini forestieri. Solo un
               signore che conosceva Lilia , che ne era da lungo tempo tacito ed ignoto ammiratore,
               si domandava con sorpresa come facesse la deliziosa donna a dimostrare quel giorno
               sedici anni appena; e insieme al suo desiderio saliva, verso i due felici, da ognuna
               delle persone che si trovavano sul battello il palpito immutabile che nei cuori umani
               traccia due solchi ben distinti secondo il diverso modo di sentire; l'ammirazione o
               l'invidia,</p>
            <p>- Ti amo, ti amo! - mormorava Ippolito cingendo colla mano impaziente la sottil vita
               di Lilia .</p>
            <p>Uscendo dal bacino di Como, mentre il battello lambiva la terrazza di un giardino, un
               profumo acuto e voluttuoso fece sollevare a Ippolito le nari frementi.</p>
            <p>- È l'<foreign xml:lang="lat">
                  <emph>
                     <foreign xml:lang="lat">
                        <emph>olea fragrans</emph>
                     </foreign>
                  </emph>
               </foreign>, - disse Lilia , - il profumo speciale di questo lago. - E mostrò a
               Ippolito che non lo conosceva il fiorellino bianco aggruppato sugli alberelli dal
               lucido verde di smeraldo.</p>
            <p>- Soave profumo! - mormorò il giovine seguendo con occhio di rimpianto gli alberelli
               che sparivano insieme alla riva.</p>
            <p>- Ne trove,Remo ancora - aggiunse Lilia : - il lago ne è pieno.</p>
            <p>Una nuova scoperta intanto colpiva Ippolito . Erano tutti quei nomi di donna scritti
               sulle ville, sulle piccole case, dovunque sporgesse la fronte di un tetto; nomi
               dolci, misteriosi, che apparivano a un tratto sul fondo bianco o roseo della facciata
               e subito sparivano inabissandosi tra il fitto fogliame, lasciando nella mente una
               curiosità vaga di bellezze nascoste, di amori rinchiusi...</p>
            <p>- Oh! amarsi, qui, per sempre! Per sempre, Lilia !</p>
            <p>Ella non rispose subito, chinandosi a toccare l'acqua colla punta dell'ombrellino,
               quasi volesse scrivere sulla mobile superficie un motto noto a lei solo, ma poi,
               sollevando la testa, sorrise al giovine amante.</p>
            <p>Egli guardava l'orecchio di Lilia , piccolo, delicato, di una trasparenza rosea di
               perla orientale, provando il furioso desiderio di baciarlo; ma non osava. Sfiorò
               allora colle dita il velo bianco che cingeva il di lei cappello, col pretesto di
               accomodarlo, per sentire il fresco tepore di quell'orecchio; ed ella non cessava di
               sorridere colla bocca e cogli occhi, trascinata dallo stesso desiderio, sfidandolo
               quasi per accrescere l'intensità dell'ebbrezza che li dominava. E veramente, a guisa
               di ebbro che si appoggia al primo albero che incontra per non cadere, Ippolito tese
               il braccio verso un gruppo di case grige e nere appollaiate in aspetto di gufo, sulle
               asprezze della roccia;</p>
            <p>- Nesso - fece Lilia .</p>
            <p>Forse un raggio di sole passò in quell'istante fra i capelli di Lilia rendendoli più
               brillanti, forse fu una pozzetta nuova che si incavò nella sua guancia o una
               attitudine di eleganza raffinata e di civetteria profonda che diede le vertigini a
               Ippolito . Colla mano che teneva la bella vitina se la strinse improvvisamente contro
               il petto e il bacio, sospeso fino allora nell'aria scottante, cadde.</p>
            <p>Una fanciulla brutta li stava guardando colle pupille imbambolate...</p>
            <p>- Andiamo! - fece ancora Lilia , mettendo nell'accento una nota di severità quasi
               materna come l'hanno spesso le donne quando sentono tremare nella loro piccola mano
               la volontà di un uomo.</p>
            <p>- È un supplizio, - mormorò Ippolito .</p>
            <p>Ella si mosse, languidamente, colla sua maestà di giovane dea:</p>
            <p>- Chi mi ama mi segua.</p>
            <p>Scesero nel salotto deserto, dove lo specchio riflettendo la figura di Lilia parve
               animarlo ad un tratto e diffondervi una sùbita eleganza.</p>
            <p>- Si sta meglio qui. Fuori c'è troppa luce.</p>
            <p>Gli occhi neri di Ippolito scintillarono alla dolce bugia mentre rispondeva:</p>
            <p>- Sì, si sta meglio.</p>
            <p>Sedettero sul divano circolare, accanto, all'entrata; così coloro che passavano non
               li potevano vedere. Avevano davanti un tavolino, dietro la minuscola finestretta che
               dava sul lago, intorno nessuno. Con un po' di fantasia giunsero a credersi soli in un
               loro salotto, tanto la volgarità del ritrovo pubblico e degli oggetti comuni a tutti
               spariva, si idealizzava in quell'onda ardente dove la più piccola sensazione aveva un
               polso di febbre. E parlavano poco, a monosillabi, con una assenza assoluta di
               pensiero, sentendo che non era il momento di dir tutto e che era inutile parlare
               fuori di quel loro stato d'animo che trovava la maggior perfezione nel silenzio.</p>
            <p>Stavano vicini vicini sullo stretto divano, le mani intrecciate, toccandosi colla
               spalla e col ginocchio attraverso il morbido tessuto della lana bianca che cedeva
               così dolcemente alla pressione. Guardando dal finestrino vedevano passare ancora
               ciuffi di <foreign xml:lang="lat">
                  <emph>olea fragrans</emph>
               </foreign> e nomi di donna scritti sulle ville, luccicanti al sole tra il barbaglio
               dei vetri e del metallo dorato, oppure nascosti fra colonne d'edera quali giovani
               ninfe pudiche. Da una tenda sollevata, dallo sporto di un terrazzo appariva talvolta
               la visione di una chioma disciolta, di un braccio nudo o lo svolazzo di una sottana
               agitata nell'aria, e la visione fuggiva, rapida, lasciandosi dietro un solco di
               mistero.</p>
            <p>Passata la punta di Balbianello, a sinistra, nel giardino di una grande casa colle
               persiane verdi, una giovinetta vestita di rosa passeggiava con un libro in mano. I
               due innamorati guardarono la leggiadra figurina e senza comunicarselo ebbero la
               stessa domanda in fondo al cuore: - Sarà ella mai felice come noi?</p>
            <p>A Tremezzo, Lilia cercò collo sguardo un'altra casa dove aveva villeggiato un anno
               coi suoi genitori, quand'era bambina, e fu sorpresa di non provare la menoma
               commozione; aveva pensato dapprima di mostrarla a Ippolito , ma giudicò che non ne
               valesse la pena. Tutto ciò che esisteva prima del loro amore, esisteva veramente?</p>
            <p>La maestosa ampiezza del lago in vista di Bellagio li avvinse ancora per un istante
               tenendoli stretti davanti al finestrino, ma il tepore dell'omero di Lilia dava troppo
               alla testa del giovine, a cui ogni attenzione concessa agli oggetti esterni parve un
               furto fatto all'amore e da quel'istante non si mossero più, non guardarono più nulla,
               assorbiti, annientati nell'esuberanza della gioia di vivere.</p>
            <p>Quando discesero a una delle ultime stazioni del lago avevano l'aria di uscire da un
               sogno. Un uomo metà domestico metà campagnolo, più campagnolo forse, ma che per la
               circostanza si era messo i suoi abiti migliori, li stava aspettando e si annunciò
               subito per il custode della villa. Lilia , che fu la prima a rimettersi dall'amoroso
               stordimento, gli domandò dove fosse questa villa.</p>
            <p>- Eccola là!</p>
            <p>Si vedeva subito, bianca di un bianco carnicino, eretta ad una certa altezza sopra il
               lago e circondata da un fitto viluppo di alberi d'ogni specie.</p>
            <p>- Dieci minuti di strada, - disse l'uomo precedendoli sopra un sentiero di erbe e di
               sassi che saliva sul fianco della montagna. Le rive del lago in quel punto ampie,
               quasi severe, si distendevano ad anfiteatro accogliendo rare abitazioni collocate a
               molta distanza fra di loro. Non era più l'aspetto gaio e civettuolo del bacino di
               Como, ma veramente quella solitudine <corr>Roma</corr>ntica descritta una volta da
               don Peppino .</p>
            <p>- Siamo finalmente fuori del mondo! - esclamò Lilia correndo e battendo, le mani: -
               Smanio di vedere il nostro rustico nido.</p>
            <p>- Qui - disse l'uomo, arrestandosi dinanzi ad un piccolo cancello di ferro dietro al
               quale saliva una lunga scala erbosa tracciata nel vivo sasso, perdentesi nella massa
               degli alberi.</p>
            <p>- Qui? Curiosa entrata per una villa, ma graziosissima dopo tutto. Sembra di andare
               in un bosco. Vedi tu qualche cosa che rassomigli ad una villa, Ippolito ?</p>
            <p> Ippolito non vedeva altro che la snella persona di lei la quale sembrava volare su
               per la scala; la raggiunse con un salto. Allora Lilia si pose a correre più veloce ed
               egli a inseguirla, finchè giunsero in cima colle guance infiammate e gli occhi
               scintillanti del nuovo piacere.</p>
            <p>Un fabbricato largo e basso, non molto simmetrico ma dall'apparenza comoda e
               signorile, stava dinanzi a loro, coi muri di un bianco carnicino, il tetto di embrici
               all'antica e i fumaioli in forma di torre. Ippolito cercò istintivamente un nome sul
               frontone.</p>
            <p>- Il nome non c'è, - disse Lilia : - tanto meglio. Sarei stata un po' gelosa.</p>
            <p>- C'è l'<foreign xml:lang="lat">
                  <emph>olea fragrans</emph>
               </foreign>! - gridò Ippolito con accento di trionfo.</p>
            <p>- Ed è l'importante, - aggiunse Lilia con gravità.</p>
            <p>Fioriva l'olea in quantità straordinaria. Ippolito ne prese d'assalto una pianticella
               e ne colse tanta da infiorare tutta l'amata.</p>
            <p>- "<emph>Eccoti bella, amica mia, eccoti bella!</emph>" Le rose di Saaron non
               potrebbero olezzare più di questi fiori. Senti? Senti? È il profumo del nostro
               amore.</p>
            <p> Lilia assentì con uno sguardo dolcissimo. Così incoronati e festanti entrarono nel
               vestibolo dove una donna stava ad aspettarli in attitudine serena.</p>
            <p>- Mia moglie, - disse il custode.</p>
            <p> Ippolito provò un momento di imbarazzo e volse a Lilia un tacito sguardo.</p>
            <p>- Caro cugino, questi saranno i nostri nuovi amici, - soggiunse Lilia con
               naturalezza.</p>
            <p>Egli le fu grato di aver trovato così prontamente il ripiego della parentela per
               potersi dare un contegno davanti a quel Filemone ed a quella Bauci, ma le susurrò
               piano all'orecchio:</p>
            <p>- Crederanno?</p>
            <p>- Oh! di questo non mi importa affatto. Mi basta di aver dato loro l'imbeccata.
               Dunque, siamo cugini, non dimenticarlo; e, in ogni caso pensa che l'amore fra cugini
               è permesso.</p>
            <p>- I signori avranno appetito - chiese la donna.</p>
            <p>- Perbacco! - disse Ippolito : - Me ne ero scordato. Ho una fame rabbiosa. Ma voi che
               cosa avete da darci?</p>
            <p>- Il padrone ci ha ordinato di preparare una refezione per lor signori; come s'è
               potuto... compatiranno... siamo lontani dall'abitato. Quando c'era la povera contessa
               faceva venir tutto da <corr>Milano</corr>.</p>
            <p>- Bene! bene! - interruppe Lilia ; - regole,Remo queste faccende in seguito. Intanto
               portate quello che c'è. Non sa,Remo schizzinosi, nevvero cuginetto? A rigor di
               termine io mi accontenterei di una tazza di latte e di due pesche.</p>
            <p>- Speriamo vi sia dell'altro, - espresse Ippolito con una specie di apprensione che
               dava la misura del suo appetito giovanile e che fece ridere insieme Lilia e la moglie
               del custode.</p>
            <p>Sembrava oramai che si fossero sempre conosciuti.</p>
            <p>- Mio marito li condurrà nelle loro camere intanto che io dò una occhiata in cucina.
               Del resto, tutto è pronto.</p>
            <p>Una bella scala di marmo a destra del vestibolo guidava al piano superiore dove sopra
               una galleria all'uso delle vecchie case veneziane si aprivano quasi tutte le camere.
               - Se la signora crede di prendere questa, è la camera della povera contessa - disse
               il custode, - altrimenti vi è la camera di don Peppino e quelle dei forestieri. Non
               abbiamo preparato prima perchè l'ordine del padrone era di lasciare a loro la
               scelta.</p>
            <p>- Oh! - fece Lilia prontamente - ci bastano le camere dei forestieri. Eccone una
               assai carina.</p>
            <p>Era un sentimento delicato che le faceva rispettare l'intimità dei padroni della
               villa; ma non perdette nulla nel cambio, perchè l'alloggio da lei scelto si apriva
               sul giardino con una balconata cinta di rampicanti ed aveva al di sopra delle pareti,
               ricoperte di una fresca tappezzeria a fogliami, un curioso volto affrescato dove,
               sullo sfondo di un cielo pallidamente azzurro alcuni amorini stendevano a guisa di
               padiglione un velo bianco trapunto.</p>
            <p>- Se non starò qui come in paradiso, la colpa sarà tutta mia.</p>
            <p> Ippolito alzando gli occhi al soffitto provò un leggero movimento di gelosia verso
               gli amorini, ma tuttavia disse che era stupendo. E siccome si trovavano in quel
               periodo delizioso della passione, quando ci si intende senza parlare o la parola che
               si dice è immancabilmente quella che l'altro vorrebbe dire, si sorrisero di nascosto
               con una muta intesa.</p>
            <p>Un rapido gesto liberò Lilia dei guanti e del cappello, intanto che Ippolito si
               sceglieva una camera vicina dove in luogo degli amorini correva sulle pareti una
               caccia sfrenata.</p>
            <p>- Vieni a vedere, Lilia .</p>
            <p>Ella andò; e di ogni piccola cosa insieme osservata come di una grande scoperta
               godettero e risero giocondamente, sentendo stringersi di minuto in minuto il nodo che
               li avvinceva, provando la strana sensazione di essere una persona sola.</p>
            <p>- Lilia ?</p>
            <p>- Ippolito ?</p>
            <p>Sì, erano essi, felici in modo inenarrabile. E il mondo sembrava non accorgersene, il
               cielo restava immoto, l'aria tranquilla: i cacciatori vestiti di rosso, sulla parete,
               galoppavano accanto alle loro dame dalla gonna azzurra, chi sa da quanti anni, forse
               un secolo!</p>
            <p>- La colazione è servita, - annunciò la moglie del custode affacciandosi sulla
               soglia.</p>
            <p>- Hai osservato, cugina, la posa antica di quella donna? Ella tiene le braccia
               ripiegate sul grembo in atto placido, la mano destra appoggiata mollemente sul gomito
               sinistro, la mano sinistra sul gomito destro. Ciò non si vede più se non nei quadri.
               E come guarda mite e serena!</p>
            <p>- Che nome avete? - le chiese Lilia .</p>
            <p>- Mansueta, ma la signora contessa mi chiamava Mansa, ed anche don Peppino quando
               veniva fuori da giovane mi chiamava Mansa; mia madre è stata la sua nutrice. Gli
               piaceva allora a star qui; poi si è annoiato; ma è naturale, un signore!</p>
            <p>Sorrideva dolcemente, la donna, nel suo volto onesto solcato, da poche rughe a cui
               facevan lume due chiare pupille intelligenti e buone.</p>
            <p>La sala da pranzo era molto gaia, coi mobili laccati in color verdino tenero, la
               dispensa a grandi vetrate dietro le quali occhieggiavano i vecchi piatti di Faenza;
               tutto in giro pendevano quadri di uccelli, di frutta, di fiori, quasi un invito al
               tripudio della mensa, la quale sorgeva nel mezzo ricoperta da una fine tovaglia a
               disegni antiquati, lucida e morbida, con un lontano odore di spigo rimastole dalla
               lunga permanenza nel guardaroba.</p>
            <p>- Compatiranno..., - disse ancora Mansa.</p>
            <p>- Questa casa è deliziosa. Non mi sarei mai immaginata di trovare in provincia tanta
               grazia elegante e originale.</p>
            <p>- È appunto in provincia - replicò vivacemente Ippolito : - solo in provincia che è
               possibile di incontrare ancora una certa originalità. Le grandi città del progresso
               si assomigliano tutte come caserme. Io mi sento qui in patria.</p>
            <p>Sedettero lietamente al desco, vicini vicini come già avevano fatto nel salotto del
               battello, e poichè Mansa si era allontanata, lasciandoli soli, essi compirono quel
               loro primo pasto con tutta la solennità di un rito, tenendosi per la mano, mordendo
               nello stesso frutto e accostandosi al medesimo bicchiere, non senza scambiare qualche
               volta le labbra per la coppa.</p>
            <p>- Dimmi che mi ami.</p>
            <p>- Ti amo.</p>
            <p>- Dillo ancora.</p>
            <p>- Ti amo.</p>
            <p>Alla affermazione recisa, accompagnata da uno sguardo del quale conosceva oramai
               tutta l'ebbrezza, Ippolito si chetava; ma per poco. Era dentro di lui un vulcano
               tumultuante, un appassionato bisogno di baci e di amplessi.</p>
            <p>Dopo che Mansa ebbe loro servito un eccellente caffè entro certe tazzettine
               trasparenti come l'ambra, i due amanti uscirono in giardino seguiti dallo sguardo
               senza malizia della buona donna, la quale sembrava felice di vedere finalmente
               qualcuno nella vecchia casa abbandonata e con la inconsapevole filosofia del suo
               temperamento ottimista non chiedeva di più all'attimo che passa. Ella aveva inoltre
               il dono prezioso e raro dell'ammirazione per tutto ciò che è bello, sia pure
               nell'ordine fisico o nell'ordine morale. Il solo aspetto di quelle due creature belle
               la rallegrava.</p>
            <p>- Mi pare che se la intendano molto questi cugini, - osservò il custode, gattone
               vecchio pratico del mondo.</p>
            <p>- Che vuoi! è la loro età, - rispose Mansa: - abbiamo fatto così anche noi. Ciascuno
               alla sua volta, non è vero?</p>
            <p>Il giardino, trascurato da otto anni, presentava l'aspetto di una foresta. Fu un
               piacere nuovo per Lilia l'inoltrarsi sui sentieri di cui restava appena traccia,
               sotto gli alberi fronzuti, fra cespugli fantastici di ortensie che approfittando
               liberamente dello spazio allargavano all'ombra i loro gracili corimbi dalle tinte di
               porcellana, mentre nelle radure dove meglio batteva il sole l'<foreign xml:lang="lat">
                  <emph>olea fragrans</emph>
               </foreign> rizzava le bianche stellucce il cui profumo dava a Ippolito una vertigine
               di voluttà.</p>
            <p>- Vi sono anche delle rose, - disse Lilia giulivamente procedendo alla scoperta.</p>
            <p>- Rose, rose, rose! - gridò Ippolito raggiungendola.</p>
            <p>Una specie di cupola verde tutta fiorita di rose stava in cima ad un piccolo rialzo,
               ma il sentiero che vi conduceva era così intricato che Ippolito dovette rompere
               parecchi rami per potervi penetrare, facendo fuggire i ragni che vi avevano disteso
               le più argentee e vaporose tele che si potessero immaginare.</p>
            <p>- Trine di Bruxelles! - disse ancora Ippolito sollevandone una col dito.</p>
            <p> Lilia abbozzò il sorriso indulgente che hanno le donne quando gli uomini pronunciano
               una parola del loro dizionario femminile.</p>
            <p>Anche questi piccoli incidenti vestivano agli occhi dei due felici un sapore
               misterioso, come se tutto ciò che dicessero o facessero avesse un legame invisibile
               col desiderio unico che li infiammava e come se ogni sillaba, per quanto
               apparentemente insignificante, perchè pronunciata da quelle labbra, e per ciò solo,
               volesse dire: amore.</p>
            <p>- Oh! il delizioso boschetto! - esclamò Lilia penetrando sotto la fitta vôlta di
               fronde dove la luce stessa appariva verde e dove dondolavano, pendenti, i rosei
               boccioli delle rose dischiusi a guisa di lampade discrete nel loro dolce colore di
               fiamma coperta da un velo.</p>
            <p>L'ammirazione di Ippolito restò muta. Egli trasse un lungo respiro in cui parvero
               filtrare tutte le voluttà della terra.</p>
            <p>Una rosa più sporgente delle altre sfiorò la fronte del giovane, lasciandogli una
               lieve incisione di spina. Nell'allontanarla con la mano Ippolito sentì distintamente
               una voce dentro di sè che diceva: "Io sono colei che punge". Si toccò la fronte e
               vide una stilla di sangue; ma nel medesimo tempo la bocca di Lilia appoggiavasi molle
               e tenace sulla ferita e tutto ciò che era senso di realtà sparve dai suoi occhi.
               L'ebbrezza lo dominava intero, in quella alcova formata dalla natura per l'amore, nel
               meriggio d'agosto incombente sulla campagna, tra il profumo vicino delle rose e
               quello poco lontano dell'<foreign xml:lang="lat">
                  <emph>olea fragrans</emph>
               </foreign> che accompagnava, orchestra invisibile, il prorompere della passione
               vittoriosa.</p>
            <p>. . . . . . . . . . . . . . . . . . . . . . . . . . . . . . . . . . </p>
         </div>
         <div type="chapter" n="14">
            <head>XIV.</head>
            <p>ZENITH.</p>
            <p>Un oblio assoluto di quanto era stato la sua esistenza fino allora continuò a
               dominare sullo giornate d' Ippolito . Neppure un pensiero della sua casa e della sua
               famiglia, meno ancora del suo avvenire, interrompeva l'ardente duetto di amore. Tutto
               ciò che non fosse Lilia non esisteva per lui.</p>
            <p>Talora gli sembrava di amarla come una fanciulla che dovesse far sua; abbracciandola
               provava una sensazione piena di poesia; gli pareva di essere entrambi molto giovani
               ed appena sulla soglia di una felicità misteriosa e lontana. Talora invece,
               inginocchiato ai di lei piedi si sentiva piccino piccino, umile, debole, e se ella
               sorridendo, lo chiamava fanciullo, una improvvisa tenerezza gli faceva groppo in gola
               suscitandogli l'immagine dell'affetto materno che non aveva provato mai, e gli
               sorgeva in petto una calma, una sicurezza nuova, come se quell'amore dovesse
               proteggerlo e difenderlo contro ogni sciagura. In altri momenti parlando e scherzando
               insieme si illudeva di averla sempre conosciuta e che fosse per lui un'amica, una
               sorella, una gaia compagna a cui poter confidare ogni segreto pensiero; e gli
               appariva pure talvolta nell'aspetto di una meravigliosa principessa la quale,
               corteggiata da mille e mille sudditi, li ingannasse tutti per venire incognita a
               recargli i suoi baci.</p>
            <p>Ma tutti questi amori si fondevano in uno solo, potente, irresistibile. Quando,
               stretto fra le sue braccia, sentiva di essere riamato così, e nella flessibilità di
               quel corpo di giunco, attraverso l'urto della materia coglieva l'abbandono completo
               dell'anima, il ruggito dell'uomo che primo conobbe il divino mistero scuoteva il suo
               petto di giovine.</p>
            <p>Le metamorfosi di Lilia , i molteplici aspetti della sua femminilità e della sua
               intelligenza facevano trovare sempre breve il tempo trascorso presso a lei. Dopo
               lunghe ore d'amore Ippolito aveva l'impressione di non averle dimostrato nemmeno la
               più piccola parte della sua passione, di quella passione strana, ardente, assorbente,
               che mirava ad accogliere in sè tutti i sentimenti, tutti gli affetti; passione fatta
               di simpatia, di gratitudine, di ammirazione, di fascino ma sopratutto di occulto
               destino in cui egli vedeva realizzati i sogni più pazzi della prima gioventù. Due
               bellezze, due giovinezze, due intelligenze, e un solo palpito, un eguale delirio! Ma
               perchè ad onta di ciò le sue manifestazioni riuscivano di tanto inferiori al fuoco
               che le aveva ispirate? Lampi e bagliori profondi illuminavano le loro ebbrezze eppure
               lo bruciava dentro ben altra fiamma. Egli si torceva contro l'impotenza della carne
               ad esprimere tutto ciò che sentiva; Provava l'avidità e il martirio del cercatore di
               tesori chino sull'immenso oceano che travolge ne' suoi gorghi le perle.</p>
            <p>Ali! ali! Con questa smania nel sangue Ippolito percorreva gli intricati meandri del
               vecchio giardino porgendo orecchio ai fremiti della selva, agli indistinti susurri
               dei nidi e raggiunta la parte più elevata del giardino dai ruderi cadenti di un
               terrazzo contemplava la superficie del lago nei molteplici aspetti che le conferiva
               l'ora, la luce, la nuvola che passa. Disteso al mattino colla leggerezza trasparente
               di un velo nuziale si faceva gradatamente più denso, con marezzature verdi e azzurre
               di broccato, con lunghi nastri aggrovigliati che sparivano improvvisamente per far
               sorgere al loro posto uno scintillio di brillanti; e man mano che le ombre dei monti
               si allungavano sembravano respingere al confine le tinte tenere morenti nell'ora del
               tramonto, mentre le rive vicine si ammantavano di cupi velluti.</p>
            <p>Avvezzo alla contemplazione della natura, Ippolito la associava alle più intime
               sensazioni. A' suoi occhi nulla era isolato di ciò che palpita nell'universo: egli
               intendeva il grido giulivo del germoglio che rompe la terra e il lamento della foglia
               che cade; egli soffriva la malinconia dei fiori strappati prima della maturanza, dei
               nidi deserti, delle piante sterili, dei rami morti. Da un letto d'erbe, colla fronte
               levata al cielo, percepiva nel punto nero quasi invisibile librato ad altezze
               vertiginose il volo dell'aquilotto selvaggio, ed egli balzava in piedi tutto
               fremente, coi polsi che gli martellavano per un inconsulto desiderio di ascesa. Oh!
               levarsi alto sulla terra per vederla tutta, per abbracciarla tutta! Levarsi in un
               amore che potesse stringere tutti gli amori e toccare le soglie dell'immortalità!</p>
            <p>Mirabile cosa. La passione che si era destata in lui e che tutto lo assorbiva, invece
               di sminuire sembrava crescere la sua forza d'amore, sembrava svolgere dai più occulti
               recessi del suolo una personalità nuova più potente e più complessa. Avrebbe voluto
               fare qualche cosa di grande e che fosse nello stesso tempo di una dolcezza infinita,
               come un tempio, come un altare; meglio ancora, come un roveto perenne dove bruciasse
               tra colonne di fuoco un incenso di vita.</p>
            <p> Lilia assisteva curiosa e meravigliata a questa fioritura di un'anima sotto il sole
               dell'amore. La sua commozione però non assomigliava a quella di Ippolito . Fin dove
               era possibile arrivare coll'intelligenza ella lo seguiva, e la sua facoltà di
               assimilazione era tale che in certi momenti la fusione appariva perfetta. Comprendeva
               i suoi pallori e i suoi fremiti, ma non poteva impallidire e fremere ella stessa,
               perchè in altro modo sentiva e vedeva la vita. Congiunti nell'ardore di un amplesso
               dove il desiderio e il piacere erano uguali, Lilia sentiva che al di là di quelle
               labbra virili una sensazione ignota le sfuggiva di continuo, batteva un'ala ch'ella
               non giungeva ad afferrare. Raddoppiava allora la foga dei baci e gli chiedeva
               ansiosa: "Sei mio? Sei mio?" al che egli non sapeva rispondere se non stringendola
               freneticamente contro il suo cuore.</p>
            <p>Così eccitati percorrevano i viali folti di erbe selvatiche dove gli scarpini di
               Lilia non riuscivano sempre a districarsi dai rovi; e quando il sentiero era troppo
               malagevole egli la portava, raggiante di piacere e di orgoglio, sentendo il bel corpo
               piegare sulla sua spalla. Il boschetto delle rose li accoglieva nelle ore più calde.
               Essi vi avevano praticato uno spazio libero rizzandovi un'amaca trovata alla villa,
               nella quale Lilia faceva la siesta col braccio passato intorno al collo di Ippolito -
               quel braccio che usciva così bianco e morbido dalle maniche aperte che ella soleva
               portare negli abiti di casa, ricadenti lungo il fianco a guisa di ali in riposo - e
               nella gioia di trovarsi tanto vicini e tanto felici rifacevano la storia del loro
               amore.</p>
            <p> Lilia rivendicava il diritto di anzianità avendolo amato per la prima, solo per
               udirne parlare. Ippolito diceva di averla amata sempre, di averla amata in tutte le
               cose belle, ne' suoi sogni e nella sua arte. Narrava la commozione delle lettere che
               riceveva e il primo dolore che gli cagionò con quella del dodici aprile, asciutta e
               crudele. Ricordava?</p>
            <p>Sì, Lilia ricordava. L'amante dal quale si era staccata e che la inseguiva ancora
               colla sua gelosia sospettosa, fiutando il rivale, non si era fatto scrupolo di
               denigrarlo spietatamente in un giornale da lui diretto. Non era forse giunto a
               stampare per disgustarla che il giovane eroe dell'incendio sarebbe rimasto storpio,
               cieco e cretino? Ma come spiegare tutto ciò a Ippolito ?... Ella disse invece:</p>
            <p>- Anche tu sei stato crudele qualche volta.</p>
            <p> Ippolito assaporò tutta la dolcezza del rimprovero e improvvisamente, guardandola
               fissa, le chiese:</p>
            <p>- Dove eri, in maggio, quando ti scrissi tre lettere senza ottenere risposta?</p>
            <p> Lilia abbassò le palpebre con un attimo di esitazione, ma si riprese subito
               accarezzando i folti e biondi capelli del giovine:</p>
            <p>- In Riviera, te lo dissi.</p>
            <p>- E perchè vi passasti giorni tanto lieti?</p>
            <p>- Perchè sentivo che mi avresti amata, - rispose questa volta Lilia sollevandogli in
               volto le stelle de' suoi occhi; e la verità palese era così sfolgorante che la
               piccola menzogna nascosta non apparve.</p>
            <p>- E quel giorno, quel giorno che ti vidi! Ti riconobbi subito.</p>
            <p>- Anch'io.</p>
            <p>- Non potevi essere che tu</p>
            <p>- E tu!</p>
            <p> Ippolito ebbe un brivido rammentando gli spasimi di desiderio che seguirono e le
               notti passate sulla panchina dei Boschetti, sotto le sue finestre.</p>
            <p>Più stretto, più stretto ancora, colle labbra sulle labbra dell'amata, l'innamorato
               disse:</p>
            <p>- Se non mi avessi amato sarei morto. Non ucciso, sai? morto. Morto della morte
               naturale che era per me la mancanza del tuo amore. Se tu sapessi che cosa è stato il
               tuo amore! L'hai sentita la sua voce nel Cantico dei cantici?</p>
            <p>Commossa, Lilia tornò a baciarlo con una specie di timore sacro. Suggellava ella
               forse su quella fronte l'impronta del genio?</p>
            <p>Il bisogno di fondersi, di immedesimarsi, di formare una persona sola diveniva sempre
               più imperioso. La scoperta di alcune piccole affinità nei gusti e nelle opinioni
               ribadiva il loro anelito di unione perfetta. Perchè non sarebbero giunti a pensare
               insieme, a soffrire insieme anche materialmente? Già Lilia si era punta nel boschetto
               delle rose ed essi acquistarono la certezza che la ferita venisse dalla stessa spina
               che aveva punto Ippolito . E poichè una notte sognarono entrambi lo stesso sogno, e
               una volta stando a guardare il lago che si oscurava per prossima tempesta trasalirono
               nello stesso momento come se una mano invisibile li avesse toccati, e sovente ancora
               davanti a certe impressioni della natura o del loro amore lo stesso motivo musicale
               sorgeva dalle loro labbra, tutto li induceva alla suprema illusione dell'unità che è
               l'anelito più alto cui possano giungere gli amanti.</p>
            <p>Avevano esplorato tutto il giardino conquistando i posti migliori secondo l'ora della
               giornata. Consacrando ai meriggi soleggiati il fitto bosco delle rose raggiungevano
               l'antico terrazzo, quando il sole stava per coricarsi dietro le montagne, ed era come
               se uscissero da una alcova voluttuosa per muovere incontro alla purità di sensazioni
               più complesse e più varie. Serbava il terrazzo avanzi magnifici di una balaustra di
               marmo, dove pure rimaneva qualche statua mezzo sepolta sotto l'edera quasi ammantando
               la propria nudità, ed aprivasi per due lati sulla ampiezza del lago dinanzi
               all'anfiteatro tracciato dalla catena che oltre Gera chiude la
                  <corr>Valtellina</corr> e la <corr>Svizzera</corr>. Qui sostavano bevendo
               avidamente le prime frescure della brezza vespertina, con uno sguardo di
               commiserazione al battello che portava verso le città popolate quel misero branco di
               umani cui era sconosciuta l'ebbrezza della passione amorosa protetta dalla solitudine
               e dal silenzio.</p>
            <p>Era l'ora della conversazione propriamente detta. Il luogo si prestava a simulare un
               salotto nelle pareti riccamente lavorate della balaustra, nei decori delle statue,
               nei tappeti di velluto muscoso, nei sedili che tra i marmi infranti assumevano
               aspetti variati e bizzarri non privi di una austera eleganza. Qui Lilia ritrovava il
               suo spirito, la sua arguzia mondana, e tacendo per poco la voce dei sensi, addestrava
               Ippolito al piacere raffinato dello scambio delle idee non mai così sensibile come
               quando avviene fra un uomo ed una donna entrambi intelligenti. Ed era allora che
               Ippolito sentiva anche maggiore l'ammirazione e la gratitudine per Lilia , la quale
               potendo aspirare alle più grandi conquiste si era data a lui, povero e sconosciuto,
               consentendo a vivere lontana dal teatro delle sue glorie, dagli amici e dagli
               ammiratori che le formavano intorno una specie di regno.</p>
            <p>Fu in quel luogo, seduto accanto a lei sopra un divanino di musco, simile a quello
               del salotto di <corr>Milano</corr> ove per la prima volta le aveva baciate le mani,
               che Ippolito le riprese quelle care mani baciandole dito per dito con umile
               devozione. Incontrando la grossa turchese dell'anello che Lilia portava sempre
               all'anulare della destra, le chiese, tanto era bella, se fosse una gemma di
               famiglia.</p>
            <p>- No, - rispose Lilia : - è un dono.</p>
            <p>Senza sapere perchè, per un segreto istinto forse, Ippolito soggiunse:</p>
            <p>- È magnifico questo anello, ma ha troppi brillanti, non mi piace. Dovresti
               levarlo.</p>
            <p>- L'ho già levato un'altra volta, - disse Lilia sorridendo: - per lasciare maggior
               posto ai tuoi baci.</p>
            <p>- Lèvalo per sempre..., - scongiurò lui.</p>
            <p>- Fanciullo!</p>
            <p>Così disse Lilia , mostrando di sorvolare su quel capriccio da innamorato, ma
               l'anello non apparve più sulla sua bianca mano. Nei dì seguenti, trovandola libera,
               Ippolito gliene fu tanto riconoscente che Lilia si rammaricò di non avere con sè
               altri gioielli per fargliene il sacrificio.</p>
            <p>- Io non posso donartene alcuno, - esclamò improvvisamente Ippolito , con una tinta
               di malinconia: - ma se potessi, non vorrei che fosse uno di questi gioielli privi di
               ispirazione e di significato. Cosa voglion dire tante pietruzze allineate
               simmetricamente dove solo appare la grossa somma di colui che le ha comperate? A
               vedere le gemme che si fabbricano ora, così volgari nel loro disprezzo dell'idea
               creatrice, non si può a meno di pensare che tanto varebbe infilare sopra uno spillo o
               cucire intorno a una catena un pacco di banconote.</p>
            <p>Risero insieme del paragone e Lilia disse che un giorno o l'altro egli le avrebbe
               composto un diadema di stelle.</p>
            <p>- Di stelle?</p>
            <p>- Sì, quando sarai celebre.</p>
            <p>La fronte di Ippolito si oscurò di una lieve preoccupazione per questo accenno ad un
               avvenire che il suo amore gli impediva di guardare in faccia.</p>
            <p>- Io sarò fiera di te, - soggiunse Lilia gravemente.</p>
            <p>- Mi ameresti di più se fossi celebre?</p>
            <p>- Ti ho già amato per questo.</p>
            <p>- Oh la mia celebrità di una notte! Vedi quanto durò.</p>
            <p>- Ma qui c'è dell'altro, - disse Lilia appoggiandogli un dito sulla fronte.</p>
            <p>- Credi? (il cuore gli batteva più celere).</p>
            <p>- Ne sono sicura.</p>
            <p>. . . . . . . . . . . . . . . . . . . . . . . . . . . . . . . . . . </p>
            <p>Da quindici giorni si trovavano alla villa senza che venisse loro in mente di uscire.
               Il giardino, vasto e delizioso nella sua fioritura incolta, bastava alle brevi
               passeggiate ed alle lunghe soste degli amanti; ma guardando il lago oltre il terrazzo
               furono ripresi dal desiderio di andare in barca che già li aveva tentati. Una darsena
               in cattivo stato giaceva alla riva nelle dipendenze della villa, abbandonata e priva
               di barca. Fecero venire un sandolino e cominciarono a esercitarsi in qualche breve
               gita, prima col barcaiolo, poi soli.</p>
            <p>Benchè volgesse la fine di agosto, il caldo persisteva opprimente. "Se ci fosse luna
               - dicevano - si anderebbe di sera." E la luna venne, la meravigliosa luna di agosto,
               lucente e piena.</p>
            <p>La sera in cui apparve, sorgendo infocata dalla crosta dei monti quasi miracolo che
               per rinnovarsi di volte non muta suo incanto, la loro gioia non ebbe limiti.</p>
            <p>Scesero alla riva correndo giù per gli scaglioni vestiti d'erba dove i loro passi
               risuonavano in una quiete altissima. Slegarono il sandolino e vi presero posto
               dirigendolo verso Menaggio. Bassa ancora, la luna non illuminava che una parte del
               lago, lasciando l'altra in una mezza oscurità fra la quale il sandolino guizzava
               leggero, ombra nell'ombra; nè si scorgevano altre imbarcazioni se non una vela bianca
               da lontano guidante alla deriva due zattere cariche di merce.</p>
            <p>- Io non sapevo che fosse così dolce andare in barca, - disse Ippolito puntando i
               remi con grande lentezza affinchè il movimento non turbasse la soavità dell'ora.</p>
            <p>Rispose Lilia :</p>
            <p>- Dolce è sopratutto il lago, più del fiume, più del mare. Direi che il lago è più
               amoroso... perchè poi non so, è una mia impressione.</p>
            <p>- È vero. Il suo abbraccio è più stretto di quello del mare, più intimo di quello del
               fiume. Non senti tu il respiro di queste montagne curve su di noi come buoni e fedeli
               colossi alla custodia di un luogo sacro? E sono ben chiuse le cortine della nostra
               alcova, Lilia ! Guarda che splendidi arazzi verdi e azzurri su cui la luna intesse
               fili d'argento! Quale reggia può vantarne di più sontuosi?</p>
            <p>- E questo tappeto di perle steso dietro a noi, non si direbbe il manto di una
               fata?</p>
            <p>- Il tuo manto. E quei topazi che brillano laggiù, io so bene che si chiamano i
               fanali dei grandi alberghi di Bellagio, ma non sembrano a te la cintura luminosa di
               una dea?</p>
            <p>- O piuttosto cuori appesi, ardenti cuori votivi intorno a un'altare?... - disse
               Lilia timidamente.</p>
            <p>- Sì, sì! - gridò Ippolito entusiasmato: - cuori votivi; i cuori di tutti gli amanti
               che vissero e sospirarono su questo lago, fra questa cortina di monti in una notte
               come questa. -</p>
            <p>Stava per soggiungere: "amandosi come noi"; ma gli parve assurdo. Chi mai avrebbe
               potuto amare in quel modo? La persuasione di un amore superiore a tutti gli amori
               doveva necessariamente imporsi alla sua anima di artista, e Lilia , benchè non nuova
               al miraggio, vi si abbandonava pur essa, stretta al fianco del giovine e bello
               innamorato, nella realtà palpitante dei loro baci.</p>
            <p>Passavano sulla sponda i paeselli e le ville da' cui terrazzi veniva a on il profumo
               dell'olea e dalle cui finestre illuminate ed aperte uscivano voci, risa e suoni,
               mentre la barca scivolava tacitamente non ancora raggiunta dalla luna, ma già
               prossima, in una penombra azzurra lievemente dorata. Il bacino della Tremezzina si
               trovava dinanzi a loro.</p>
            <p>- Tieni il largo, - susurrò Lilia vedendo alcune persone affacciate ad un
               terrazzo.</p>
            <p> Ippolito fece meglio: guidando il sandolino rasente la riva dove l'ombra era più
               fitta per il riflesso di alti tigli e di sicomori sporgenti, guizzarono sotto al
               terrazzo colla gioia birichina di due scolaretti, eludendo la curiosità di coloro che
               avevano subodorato nella barca errante un dolce mistero.</p>
            <p>In quel tratto di lago le abitazioni si seguono ininterrotte e la luna che era sorta
               per intero ne rischiarava minutamente i più piccoli particolari, accarezzando ogni
               contorno con un taglio netto che faceva spiccare il rilievo delle case, degli alberi,
               fin dei menomi cespugli sopra un cielo chiaro senza nubi del colore di una pallida
               ametista. La riva di contro invece ergevasi nuda e deserta e fra le due rive il
               raggio della luna piena tracciava in mezzo all'acqua un sentiero di luce.</p>
            <p>Il desiderio di attraversare il lago sopra quella magica via venne ad entrambi
               contemporaneamente. Oh! dolce vogare! Entrarono nella striscia luminosa che li
               avvolse subito nella sua aureola facendo spiccare con riflessi di perla l'abito
               bianco di Lilia . Ma niuno poteva riconoscerli oramai. Il sandolino fendeva lo onde
               con una linea dritta e sicura, lasciandosi lontane, sempre più lontane, le ville
               della Tremezzina fino a confondersi nelle macchie degli alberi ed a sparire
               completamente.</p>
            <p>Giunto nel mezzo del lago Ippolito depose i remi. Eccoli veramente soli fra i due
               silenzi del cielo e dell'abisso!</p>
            <p>Il pensiero della morte che stava sotto di loro attraversò per un attimo la mente del
               giovine. Così vicini ne erano che avendo Lilia abbandonato la mano fuori della sponda
               a scherzare coll'aequa egli diè un sussulto. Un movimento brusco sarebbe bastato a
               capovolgere la leggera imbarcazione e pochi minuti a travolgerli sotto i gorghi
               profondissimi e infidi. Egli cinse con un braccio la vita di Lilia . Tacevano.</p>
            <p>Quali divinazioni ha il cuore in certi momenti di estasi suprema, allor che sembrano
               diradarsi le tenebre della vita materiale e sorgere quasi un nuovo senso profetico
               dell'al di là? Perchè gli amanti si fan muti sulla soglia maggiore della felicità?
               Perchè tremano? Perchè impallidiscono? Perchè un mistero sacro si oscura su di loro
               quando ogni mistero sembra squarciato? Perchè, fondendo la carne e il sangue, dagli
               spasimi stessi della voluttà nasce un così pauroso terrore del nulla?</p>
            <p>Tacevano, e più stretto facevasi il loro amplesso fino alla soffocazione, fino al
               dolore.</p>
            <p>- Io ti voglio tutta, per sempre, - mormorò alla fine Ippolito .</p>
            <p>Il raggio della luna li avvolgeva come in una apoteosi, come in un sogno.</p>
            <p>- Giura che mi amerai sempre, - insistette.</p>
            <p>Ella sospirò senza togliere la bocca dalla bocca di lui.</p>
            <p>- Giura.</p>
            <p>- Perchè chiedi dei giuramenti? Ti amo. Non lo senti che ti amo?</p>
            <p>Parve a Ippolito che un pianto lontano singhiozzasse nell'ardente bacio che
               accompagnò queste parole, e traendosela tutta sul petto provò un così acuto bisogno
               di lei e insieme una sensazione così disperata dei limiti imposti all'uomo, che una
               improvvisa stanchezza lo assalse sentendosi passare accanto l'ala della morte.</p>
            <p>- Più di così, sai, più di così non si può amare!</p>
            <p>Pallidi e smarriti guardarono il lago che si sprofondava sotto di essi quasi ne
               uscisse una misteriosa tentazione.</p>
            <p>- Ho freddo, - mormorò Lilia .</p>
            <p>Ma non era il freddo che la faceva tremare mentre avvinghiata al collo di Ippolito
               confondevano i battiti dei loro cuori. Egli tuttavia riafferrò i remi per raggiungere
               la sponda opposta prima che scemasse la luna.</p>
            <p>Quando toccarono terra col sandolino furono presi dal desiderio di muovere alcuni
               passi sulla riva. Uscivano da una commozione troppo intensa perchè non si imponesse
               loro quale necessità di reazione l'attività del moto, e poichè, il boschivo della
               sponda li attraeva co' suoi tremuli alberelli illuminati dal raggio lunare, essi vi
               si internarono un poco tenendosi abbracciati, colpiti da quella nuova specie di
               silenzio, diverso dal silenzio del lago ma ugualmente malinconico e profondo.</p>
            <p>- Che spiaggia deserta!</p>
            <p>- Se la morte ci assalisse nessuno dei nostri gridi potrebbe raggiungere orecchio
               d'uomo.</p>
            <p>Ancora alitavano intorno ad essi pensieri di morte, ma Ippolito soggiunse con
               ardore:</p>
            <p>- Noi non dobbiamo morire.</p>
            <p>- No, no - disse Lilia : - è tanto bella la vita!</p>
            <p>E veramente, come se l'evocazione della tomba avesse acuito il loro amore,
               raddoppiarono gli slanci appassionati. Tuttavia Ippolito pensò ancora che pochi
               momenti prima, sospesi sull'abisso, essi avevano colto il palpito sup,Remo che
               congiunge in un solo anelito amore e morte, e che più in là non si può andare.</p>
            <p>I giuochi di luce nelle rame leggiere protese sul cielo, le fitte ombre dei rami più
               densi che facevano pensare a fantastici recessi, la linea bizzarra di un albero, un
               fruscio, un susurro, la forma stessa dei loro corpi proiettata sull'arena e che
               correva dinanzi a loro, tutto li interessava e li divertiva in quell'intima unione
               dell'essere per cui ricevendo ciascuno la porzione dell'altro si sentiva vivere due
               volte.</p>
            <p>- Ascolta, l'usignuolo.</p>
            <p>Si fermarono in una radura battuta in pieno dalla luna, tendendo l'orecchio al dolce
               cantore. Ai loro piedi il capelvenere aggrovigliava l'ideale leggerezza delle sue
               foglie in una trina che sembrava d'argento e l'intero paesaggio riceveva dalla luce
               siderea quella particolare espressione di incanto che è propria della notte
               lunare.</p>
            <p>Non sapevano risolversi a tornare indietro, poi che ogni senso della realtà li aveva
               abbandonati, sì che essi procedevano inconsci ed immemori.</p>
            <p>I blandi rintocchi di un orologio li destarono dal sogno e questa voce quasi umana,
               mentre si credevano fuori del mondo, li fece trasalire.</p>
            <p>- È il campanile di Lèzzeno, - disse Lillà.</p>
            <p>- Lèzzeno?</p>
            <p>- Un disgraziato paesello perduto su questa riva. Lo chiamano il paese della mala
               fortuna: d'inverno senza sole, d'estate senza luna.</p>
            <p> Ippolito contò dodici ore seguendo l'eco dell'ultimo rintocco che andò a frangersi
               sull'ampia distesa del lago.</p>
            <p>- Come dormiranno tranquilli gli abitanti di Lèzzeno!</p>
            <p>Pronunciando queste parole Ippolito ebbe una rapida visione del paesello nativo, ma
               subito sparve travolta dal riso cristallino di Lilia :</p>
            <p>- Se ci vedessero direbbero che siamo pazzi!</p>
            <p>- Pazzi, sì, pazzi d'amore.</p>
            <p>Errarono ancora per un po' di tempo finchè raggiunto il sandolino che li aspettava
               alla riva Lilia volle entrarvi per riposare.</p>
            <p>- Dormirai qui stanotte - disse Ippolito coprendola con lo scialle bianco che ella
               aveva portato con sè: - Ti cullerò con le più tenere canzoni mentre guiderò la barca
               dolcemente per non svegliarti.</p>
            <p>- Ma non ho sonno, amor mio. Mi basta di stare coricata accanto a te guardandoti.</p>
            <p>Egli gettò un piccolo grido intanto che Lilia piegava la testa sul cuscino della
               barca.</p>
            <p>- Che vedo? Un brillante fra i tuoi capelli! Oh! come scintilla!... No, non è un
               brillante, è una lucciola; un brillante vivo. Non toccarla, ti sta tanto bene! Ecco
               una gemma di cui non sono geloso e che non è volgare.</p>
            <p> Lilia , docile, tornò a posare la bella testa sul cuscino godendo della gioia
               infantile di Ippolito nel rimirare il singolar gioiello che mandava bagliori
               verdognoli tra il volume morbido delle di lei chiome.</p>
            <p>Il sandolino riprese lentamente, assai lentamente la via del ritorno, ripassando
               sotto le ville chiuse, sotto le finestre mute, in un silenzio profondo e solenne che
               rendeva ancor più affascinante quel gran chiarore lunare diffuso sulla terra
               addormentata. I due amanti, quasi immobili in fondo alla barca, in preda a un
               languore stanco, si abbandonavano al ritmo voluttuoso dell'onda aspirando tratto
               tratto ad occhi chiusi il profumo dell'olea che dai torrazzi si spandeva nell'aria
               pura della notte.</p>
         </div>
         <div type="chapter" n="15">
            <head>XV.</head>
            <p>Ni.</p>
            <p>Avevano esplorata tutta la casa, il giardino non conservava più per essi alcuni
               segreto. Ad ogni albero, ad ogni sedile, ad ogni cespuglio era stato affidato il
               ricordo di un istante felice. Finchè durò il plenilunio passarono le notti sul lago,
               spingendosi fino ai boschi di Balbianello, ebbri d'amore e di solitudine; ma in
               settembre le notti si fecero più brevi e più umide, mentre le giornate meravigliose
               di freschezza li invitavano alle passeggiate sui monti.</p>
            <p>Un mattino, intanto che Ippolito già pronto aspettava Lilia a' piedi della scala,
               vide entrare un uomo con una gran cesta sulle spalle. Mansa che lo seguiva a pochi
               passi ricevette la cesta con molte precauzioni, facendogliela scendere adagio adagio
               dalle spalle e posandola sopra una tavola. - Cos'è? - chiese Ippolito
               distrattamente.</p>
            <p>- La biancheria della signora.</p>
            <p>- La biancheria?</p>
            <p>- Sì. Qui nessuno sarebbe capace di stirare queste meraviglie. La signora le manda a
                  <corr>Milano</corr> dalla sua cameriera.</p>
            <p>Il fatto, in se stesso molto semplice, lasciò Ippolito pensieroso. Egli aveva sempre
               considerata l'eleganza di Lilia come qualche cosa di indivisibile dalla bella
               persona, e nella sua semplicità di provinciale la aveva ammirata senza chiedere
               altro.</p>
            <p>Mansa fece saltare destramente le cordicelle che tenevano chiusa la cesta e ne balzò
               fuori una spuma di trine percorsa da nastri celesti, il colore prediletto di Lilia ,
               che Ippolito conosceva molto bene.</p>
            <p>- Oh! la bella biancheria! - fece Mansa togliendo un accappatoio con tutta
               delicatezza e portandolo sulle braccia tese, trattenendo il respiro.</p>
            <p>Ella aveva l'ammirazione pura. Nessun sentimento volgare intorbidava il piacere che
               la sua vista riceveva dagli oggetti belli.</p>
            <p>- Anche la povera contessa, buon'anima, possedeva trine magnifiche, - mormorò
               allontanandosi in punta di piedi col prezioso fardello.</p>
            <p>- È arrivata la mia cesta? - gridò Lilia mentre scendeva dalle scale coi guanti e con
               l'ombrellino in mano.</p>
            <p>Fu Ippolito che le rispose metà scherzando metà sul serio, dicendole che era troppo
               elegante, che gli faceva paura, che non si sentiva degno di tante raffinatezze, che
               temeva di perderla.</p>
            <p> Lilia crollava il capo.</p>
            <p>- Non è vero che io sono un contadinello al tuo confronto?</p>
            <p>- Non so che cosa tu sia. So che ti amo e che mai, capisci, mai ho amato come amo
               ora, come amo te. Sei contento?</p>
            <p> Ippolito acconsentì superficialmente. In fondo al cuore una lama sottile lo aveva
               toccato e gliene rimaneva una sensazione di freddo che però scomparve quasi subito
               nel sorriso aperto della campagna e nella dolcezza dei baci di Lilia .</p>
            <p>Splendida era la campagna nelle prime brezze nunziatrici dell'autunno e splendido
               amante Ippolito che ne aveva ricevuto dalla natura tutti i doni, per i quali Lilia
               gli conferì il titolo di "maestro in amore". Singolare maestranza fatta unicamente di
               istinto a cui aggiungeva sapore squisito la ingenuità stessa di colui che si trovava
               maestro senza saperlo.</p>
            <p>Simili a due giovani conquistatori essi allargavano ogni giorno il loro regno
               allontanandosi dalla villa, visitando i piccoli paesi dei dintorni, facendo qualche
               ascensione "per portare in alto il loro amore", diceva Lilia . E sulla montagna come
               sul lago procedevano immemori dell'universo, in una spensieratezza divina, in un
               oblìo confinante con l'estasi del nirvana. Solo qualche forosetta che guidava le
               mucche ai pascoli o che portava latte ai villaggi fermandosi a guardarli curiosamente
               li riconduceva alla realtà dell'esistenza.</p>
            <p>- Povere ragazze! - disse una volta Lilia .</p>
            <p>- Perchè le compiangi? Se hanno anch'esse il loro innamorato saranno felici al pari
               di noi.</p>
            <p> Lilia non rispose. I loro pensieri in quel momento erano troppo lontani. A che
               discutere quando è il tempo dei baci?</p>
            <p>Un'altra volta attraversando un piccolo paese incontrarono un corteo nuziale che
               entrava nella chiesa. La sposa davanti, colle donne, era bellina e, caso raro ormai,
               portava ancora la raggiera d'argento all'antica usanza brianzuola.</p>
            <p>- Entriamo a vedere? - disse Ippolito .</p>
            <p>- Che mai? - obbiettò Lilia con visibile repulsione: - Ci fa,Remo pigiare per
               nulla.</p>
            <p>Più tardi essendosi seduti a riposare in un prato, mentre Lilia tagliava l'aria con
               una verghetta di nòcciolo, Ippolito si pose ad ascoltare con attenzione il suono
               delle campane che annunciavano la fine della cerimonia. Lilia si accorse che egli vi
               pensava ancora. Improvvisamente Ippolito domandò:</p>
            <p>- Perchè un giorno mi hai detto che non hai mai amato come ora?</p>
            <p>- Perchè è la verità.</p>
            <p>- Questo dunque vuol dire che hai già amato.</p>
            <p> Lilia alzò le spalle. Davvero era troppo ingenuo.</p>
            <p>- Ti ho mai fatto credere che tu fossi il mio primo amore?</p>
            <p>Aveva ragione. Ippolito divenne muto ed ella provò una specie di malessere, una
               sensazione manchevole, come se si fosse rotta una molla nel congegno armonico dei
               loro cuori. Per la prima volta ristettero dal dirsi tutto quello che pensavano. Fu un
               attimo quasi inavvertito perchè ripresero subito il dolce conversare e risero e
               scherzarono e si amarono per il resto della giornata; ma questo non impedì che vi
               fosse tra loro un argomento che ognuno dei due si studiava di schivare. Non erano più
               soli, poichè il passato di Lilia rizzavasi fra loro due.</p>
            <p>Nel pomeriggio, Lilia era stanca e non volle uscire dalla sua camera, Ippolito andò a
               fare un giro in giardino, meravigliato di trovare aperta una porticina nel fondo che
               aveva sempre vista coperta d'edera e che credeva fuori d'uso. Al di là della
               porticina, sopra uno spianato verde, si slanciavano in alto sorrette da piccoli pali
               le eleganti colonnine dei fagiuoli; ai loro piedi il pomodoro correva quasi in cerca
               di un appoggio pe' suoi frutti maturi; il finocchio tremava al vento vaporoso e
               leggero come una piuma; il rosmarino, la salvia, tutta la fioritura dell'orto apparve
               a' suoi occhi di campagnuolo che ne ricevettero una impressione grata, quasi di
               ricordo nativo. L'orto era ampio, diviso da un lungo viale a capo del quale
               scorgevasi una casetta rustica e tutto intorno aveva alberi fruttiferi carichi delle
               loro dovizie.</p>
            <p>Come mai Ippolito non si era accorto prima di questa simpatica vicinanza? Ma senza
               stare a pensarvi troppo egli varcò la porticina, inoltrandosi lentamente sul viale di
               mezzo abbellito da alcuni vasi di limoni fiorenti nella acutezza sana del loro
               profumo. Ne colse una foglia e si pose a masticarla. Altre piantine minuscole
               germogliavano negli stessi vasi di limoni: porcellane, geraniuzzi, cappuccine, colla
               sicurezza spavalda di piccoli nani protetti da giganti, rivelando nel loro assetto
               una cura minuziosa e paziente. E tutto l'orto portava questa impronta di amore, di
               lavoro, di vita semplice, di operosità feconda. Gli esili alberelli delle pesche
               piegavano sotto il peso dei frutti rosei e rotondi come guance giovani sulle quali il
               sole di settembre posi i suoi dolci morsi. Era nell'aria una quiete altissima.
               Ippolito avanzava sempre con grande lentezza provando il singolare piacere che dà la
               campagna in certe ore: piacere di sentirsi vivere indipendentemente da ogni altra
               sensazione, quasi una forza passiva nel grembo della natura.</p>
            <p>Ma quale raro fiore dondolava lievemente il calice rosso in mezzo ad una aiuola di
               prezzemolo?... Due peri nodosi insieme abbracciati ne mascheravano ad Ippolito la
               visione precisa: pure quel vivo rosso che sembrava palpitare tra i rami lo attrasse
               irresistibilmente. Girò l'aiuola di fianco e si trovò innanzi ritto un personaggio
               alto appunto come un rosaio che fosse ancora novellino e non avesse che un solo flore
               scarlatto.</p>
            <p>All'improvviso apparire di Ippolito il personaggio non parve sgomentarsi affatto, nè
               intimidirsi, nè dare alcun segno di stupore. In piedi sul tappeto frastagliato del
               prezzemolo, nella porpora del suo grembiulino, guardando lo straniero con occhio
               limpido e sicuro, sembrava un piccolo re nel suo legittimo regno. E come Ippolito gli
               fu presso sorridendo gli tese la manina, ma con tale gesto dignitoso che il giovine
               non potè più rattenere una esclamazione di meraviglia.</p>
            <p>- Oh soave bambino! Chi sei? Come ti chiami? Che fai qui?</p>
            <p>Subito non rispose. Evidentemente la sua opinione sullo straniero non era ancora
               formata, o forse lo preoccupava maggiormente una fragola che teneva con due dita e
               che infatti passò, appena appena, per l'orlo della sua boccuccia. Dopo qualche
               istante sollevando ancora gli occhi chiari in volto a Ippolito pronunciò
               distintamente questa sillaba:</p>
            <p>- Ni.</p>
            <p>"Ni?.... Ecco una parola che deve avere un valore grandissimo", pensò Ippolito : "ma
               che vorrà mai dire?"</p>
            <p>In quel mentre una giovanissima donna se ne veniva correndo dalla casa in fondo al
               viale e il bambino pronunciò ancora: "Mamma".</p>
            <p>- La presentazione è fatta! - esclamò Ippolito sorridendo alla nuova venuta: - Che
               caro bambino! - Improvvisamente si ricordò di avere veduto altrove quella fronte
               prominente e quei capelli color di rame pallido, ma dove? Al momento non seppe
               rammentarlo, solo più tardi gli venne in mente il piccolo Gesù che sta in braccio ad
               una Madonna di Guido Reni in una chiesa di Bologna.</p>
            <p>La donna se lo prese tosto in braccio baciandolo e domandandogli se aveva salutato il
               signore.</p>
            <p>- Per verità qualche cosa mi ha detto, ma non sono sicuro di avere compreso. Disse
               Ni.</p>
            <p>- Oh! sempre. È il nome che si è dato lui stesso. Quando gli domandano come si
               chiama, risponde Ni.</p>
            <p>- Tanto vale Ni quanto Paolo o Giovanni; ma come va che non lo vidi prima d'ora
               questo signore Ni? La porta del giardino era chiusa nei giorni passati.</p>
            <p>- Oggi l'ha aperta mio suocero per portare terra nel giardino della villa.</p>
            <p>- E chi è vostro suocero?</p>
            <p>- Il custode.</p>
            <p>Intanto che scambiavano queste parole sopravvenne Mansa, la suocera e nonna, la quale
               a sua volta si prese in braccio il bambino scoccandogli baci sonori; ed era
               tutt'insieme, tra quadro e cornice, una scenetta così gustosa che Ippolito se ne
               staccò a malincuore provando un bizzarro sentimento che somigliava a nostalgia.</p>
            <p>A tavola parlò dell'incontro con Lilia . Ella fu sulle prime un po' meravigliata del
               suo entusiasmo, ma se ne lasciò trascinare tanto che il giorno appresso andarono
               insieme alla ricerca di Ni, il quale passava la giornata nell'orto e vi faceva la
               siesta all'ombra dei limoni.</p>
            <p>Ni era un bambino curiosissimo. Non bello precisamente nel significato che si suol
               dare alla bellezza infantile, sarebbe forse uscito senza premi da un concorso; ma era
               impossibile vederlo senza fermarsi a guardarlo, e guardandolo non restare cattivati
               dalla straordinaria espressione del suo volto cui non davan risalto le solite
               attrattive dei riccioli biondi e dei grandi occhi azzurri o neri, ma che vibrava per
               una forza interna di intellettualità. Sulla sua testina molto piccola i capelli radi
               color di rame pallido sembravano cingere di un casco la fronte prominente dove le
               pupille aguzze gettavano bagliori di lama attraverso l'iride grigia, simile un po'
               all'acqua dei fossati scorrenti sotto i salici; e quando quei bagliori scintillavano,
               l'iride grigia si agitava tutta proprio come un'acqua, e benchè gli occhi fossero
               piccoli, sembravano grandi per la gran luce che vi si accendeva, ed erano questi
               meravigliosi occhi volta a volta severi, indagatori, profondi, eppure così candidi e
               fidenti che sembravano non temere nulla e si aprivano senza paura verso gli uomini e
               verso le cose. Con un nasino pari ad un chicco di melagrana e con lineamenti tutti da
               miniatura, non era in lui nessuna apparenza di gracilità; era, al contrario, agile e
               forte, con una sveltezza nei movimenti da libero capriuolo, e le manine lievi, simili
               a piume d'angelo quando volevano accarezzare, tendevano nella lotta una nervatura
               sottile e resistente che si disegnava vigorosa sotto il raso della pelle.</p>
            <p>Intanto che Lilia lo faceva giuocare provocandone le risate argentine Ippolito lo
               fissava così estatico che alla fine Ni se ne accorse e tenne egli pure le pupille
               fisse in quelle del suo contemplatore finchè vedendovisi riflesso come in uno
               specchio prese di tal gioco grandissimo diletto e non voleva più finire.</p>
            <p>- Tutto è nuovo per lui, - disse Ippolito : - non altrimenti il primo uomo dovette
               guardare le origini del mondo. Ogni bambino che nasce è un mondo che ricomincia.</p>
            <p> Lilia assentì chinando la fronte soave sulla quale tuttavia Ippolito credette di
               scorgere un segno di stanchezza. E stanco era il movimento della sua bella mano
               protesa a sorreggere il bambino. Con stupore, tenerezza e malinconia insieme Ippolito
               vide una ruga, una piccolissima ruga sul volto amato... Perchè? Quale lagrima vi si
               nascondeva, quale dolore che egli ignorava? Era veramente sua quella donna? La
               conosceva egli? La possedeva tutta? O non era la straniera incontrata per un momento
               appena sul suo cammino?</p>
            <p>Il suo amore entrava in una fase di inquietudine e di dubbi facendosi più ardente e
               più tormentoso. Da quella notte in cui, sospesi sopra l'abisso del lago, uniti nel
               brivido della morte e della voluttà avevano compreso che non si poteva andare più
               oltre, essi erano rimasti come chiusi nella sfera della passione e nella
               impossibilità di crescere la fiamma dei loro cuori ruggiva impotente. Dopo di avere
               baciato il bambino Ippolito tese le labbra a Lilia , ma egli aveva negli occhi una
               luce nuova che fece impallidire la donna.</p>
            <p>Allora Ippolito non dubitò più che la presenza del piccino dispiacesse a Lilia . -
               Era forse gelosa? - Ne ebbe un sussulto di gioia sembrandogli una maggior prova
               d'amore; però non le chiese i giorni seguenti di andare a vederlo. Vi si recava solo
               nelle ore che Lilia occupavasi nella sua camera o a dare ordini in casa. Ma Ni
               entrava oramai nei discorsi famigliari; Mansa (la nonna, la donna dal gesto antico)
               lo nominava cento volte al giorno e parlando di lui si illuminava tutta con un
               ritorno improvviso di giovinezza. Lilia prestava pure attenzione ai suoi discorsi
               semplici, assennati, al racconto sobrio delle sue sventure, fra cui la morte tragica
               di un figlio ventenne annegato nel lago che ella stessa aveva estratto cadavere e
               recato a terra sulle proprie braccia, e di una bimba che le era morta consunta, e
               ancora... ancora... senza enfasi, senza recriminazioni, senza rivolte, austera e
               dolce. Ascoltandola Lilia pensava a Rispha custode dei cadaveri de' suoi cinque
               figli. Mansa per altro ne aveva serbato uno, un figliolo intelligente che le condusse
               in casa una fanciulla dei monti buona e pura e dalla loro unione era nato il piccolo
               prodigio che si chiamava Ni.</p>
            <p> Lilia leggeva nell'animo di Ippolito l'impressione che gli facevano questi quadri di
               una vita semplice e forte, e più ancora l'inconscia simpatia che gli destava
               l'idillio dei giovani sposi benedetto da quell'amore di bimbo. Non era gelosa, no, ma
               rifletteva e qualche volta si faceva melanconica.</p>
            <p>La porticina dell'orto dischiusa improvvisamente dinanzi al sogno aveva posto sotto i
               loro occhi la realtà della vita e mentre Ippolito credeva di non scorgervi altro se
               non la leggiadria di una nuova visione, l'istinto sagace di Lilia le faceva
               presentire il pericolo. - Pensa - le aveva detto Ippolito un giorno - questo bambino
                  <emph>non sa che deve morire!</emph> Parole profonde di dolore umano, alle quali
               Lilia aggiungeva: Non sa che cosa sia l'amore! Per questo Ni era tanto felice.</p>
            <p>Oltre alla sua professione di bimbo felice Ni faceva presagire un temperamento da
               filosofo. Signore di tutte le farfalle, formiche, bruchi, moscerini che si trovavano
               nel suo regno aveva pure a sua disposizione una quantità di sassolini, di sabbia, di
               foglie, di fuscelli, intorno ai quali si metteva a lavorare con certi suoi criteri
               architettonici non sempre conformi alle leggi di gravità, così che i fabbricati
               crollavano sotto le sue manine prima ancora di essere eretti; ma egli non si
               sgomentava perciò e rotto un fuscello ne cercava un altro e se non lo trovava la
               rassegnazione veniva subito.</p>
            <p>Ni era acrobata. Non vi era nell'orto monticello o rilievo qualsiasi sul quale non
               avesse tentato di arrampicarsi, dando prova di una elasticità sorprendente che lo
               aiutava sopratutto nelle cadute, quando ruzzolando per terra con tutte e quattro le
               zampine in aria rialzavasi prontamente senza piangere, si strofinava la parte
               ammaccata od anche un'altra che vi corrispondesse presso a poco e tornava
               all'assalto. Ni era esploratore. Si avventurava tutto solo nel bosco dei fagiuoli,
               smarrendo qualche volta la via ma ritrovandola sempre, affrontando ostacoli di rami
               rovesciati, di buche nel terreno, di cupolette di talpa che lo facevano incespicare
               ma non retrocedere; e non gli mancavano incontri terrificanti di grossi ragni che gli
               sbarravano colla loro tela tutto il sentiero; di lucertole guizzantigli fra le
               gambine, di qualche gatto selvatico balzante con tanto impeto da far traballare il
               bosco, sì che i baccelli maturi gli cadevano sul nasino lasciandolo intontito per
               qualche istante.</p>
            <p>Ni era sopratutto mago. Avvicinandosi a lui tutti i volti sorridevano, tutti si
               mostravano buoni e compiacenti. Le fronti più gravi, anche quella del nonno custode
               attraversata da miriadi di rughe, si spianavano, si lisciavano tutte per fregarsi sui
               capelli colore di rame pallido.</p>
            <p> Lilia al pari degli altri sorrideva al bambino e quando lo incontrava per caso nei
               dintorni della villa fermavasi ad accarezzarlo, invitata quasi da lui che le si
               poneva davanti con quegli occhi pieni di fiducia e di attesa; ma se Ippolito diceva
               di non comprendere la vita se non congiunta così a un anello nel futuro (e lo diceva
               spesso), ella avvertiva in se stessa quella medesima impressione di ferita che già
               aveva provato altre volte, che non scompariva neppure totalmente sotto l'onda dei
               baci e che le dava per qualche istante un'attitudine di rigidezza. Non era ancora
               l'ostacolo, ma l'ostacolo si preparava.</p>
         </div>
         <div type="chapter" n="16">
            <head>XVI</head>
            <p>IL TEMPO SI GUASTA</p>
            <p>Accanto alla sala da pranzo, così gaia coi bei mobili laccati di verde e con le ampie
               vetrate, si apriva il salotto simpatico anch'esso nella sua intonazione vecchiotta,
               con un lungo piano a coda, una caminiera ornata di candelabri, un lampadario di vetro
               a faccette e un grandissimo paravento di stoffa damascata contro il quale se ne stava
               come dentro a una bussola la poltrona della contessa e nella poltrona Lilia , vestita
               di grigio, con un libro in mano.</p>
            <p> Ippolito , in piedi accanto alla finestra, guardava il cielo che stava coprendosi di
               nubi. A un tratto, per un movimento troppo rapido, fece cadere dal tavolino sotto
               alla finestra un piccolo oggetto.</p>
            <p>- Il tuo suggello, - disse raccattandolo. - Hai scritto questa mattina?</p>
            <p>- Sì, ho scritto.</p>
            <p> Ippolito voltava e rivoltava fra le dita il leggiadro ninnolo d'argento su cui era
               impressa la prima sillaba del motto di Lilia : Se.</p>
            <p>- Vuol piovere, - osservò Lilia posando il libro sui ginocchi.</p>
            <p>- Lo temo.</p>
            <p>- È venuto il tempo di rovistare nella biblioteca della contessa. Sapessi quanti
               libri ho trovato di Balzac, di Chateaubriand, di Musset, tutti autori vecchiotti che
               conoscevo di nome ma dei quali non avevo mai letta una sola parola.</p>
            <p>- E il volume che hai in mano?</p>
            <p>Non era questo che Ippolito voleva dire. Egli voleva dire: "A chi hai scritto oggi?"
               ma siccome per un bizzarro sentimento di timidità gli uscì invece l'altra domanda,
               Lilia rispose:</p>
            <p>- Ah! questo è un autore italiano. È Guerrazzi. Se devo essere schietta ti confesso
               che non capisco come mai si dimentichino tante belle pagine, mentre...</p>
            <p>- Lo porti sempre con te il tuo suggello? - interruppe Ippolito ,</p>
            <p>- Sempre.</p>
            <p>- "<emph>Se bene o male io stessa mi contento</emph>", Se bene o male... Chi ti ha
               suggerito questa motto?</p>
            <p>- Nessuno. L'ho scelto da me, in un libro,</p>
            <p>- Ti sembra tanto bello?</p>
            <p>- Ignoro se sia bello, Lo sento conforme a me.</p>
            <p>- Indifferente al bene o al male?...</p>
            <p>- Che cosa è il bene? Che cosa è il male? Ippolito mio, ho paura delle discussioni.
               Amiamoci finchè è la buona stagione. Ho fatto accordare il piano, sai? Vuoi
               provarlo?</p>
            <p>- Se uscissimo invece, intanto che non piove?</p>
            <p>- Come ti piace.</p>
            <p>Balzando in piedi, amabile, sorridente, corse nell'atrio a staccare dall'attaccapanni
               il suo canottiero grigio con la fascia bianca. Intanto che se lo accomodava dinanzi
               ad una vecchia specchiera arrugginita Ippolito la precedette di alcuni passi e
               passando presso l'uscio di cucina udì il custode che diceva a sua moglie:</p>
            <p>- Le lettere d'America, per tua norma, hanno il francobollo diverso dai nostri.
               Quella che arrivò ieri per la signora era una lettera d'America.</p>
            <p>- Ecco la lettera a cui ella ha risposto, - pensò Ippolito - e appena ricevuta!... Le
               premeva assai. Chi conosce ella mai in America?</p>
            <p>Fecero una lunga passeggiata. Lilia era allegra, vivace. Ippolito pensieroso. A un
               certo punto della strada egli si fermò guardando le montagne in fondo al lago.</p>
            <p>- La <corr>Valtellina</corr>... La <corr>Svizzera</corr>... Chi sa che bei monti!</p>
            <p>- Non hai mai varcato: le Alpi?</p>
            <p>- Mai. E tu?</p>
            <p>- Oh! io!... - fece Lilia con un sorriso per cui Ippolito , senza sapere il perchè,
               si sentì stringere il cuore.</p>
            <p>A un tratto domandò:</p>
            <p>- Sei stata in America?</p>
            <p>- In America non ancora.</p>
            <p>- Ande,Remo insieme.</p>
            <p>- Non credo. Non è paese per gli innamorati.</p>
            <p>- Ah! ah! - esclamò Ippolito preso da improvvisa gaiezza: - non è paese per gli
               innamorati! Dillo ancora. Dillo che gli innamorati si trovano solamente qui...</p>
            <p>Procedevano stretti come nei primi giorni del loro amore, non ancora sazi di sentirsi
               vicini, cercando, tentando nuove sensazioni.</p>
            <p>- Senti, mia vita, io non so se tutti gli uomini che amano una donna provino tutto
               ciò che io provo, ma è certo che se una parte sola di coloro che dicono di amare
               sentisse il fuoco che mi divora, la smania che mi strugge, io credo che il mondo non
               si conserverebbe così com'è nemmeno un giorno.</p>
            <p>- Forse, - mormorò Lilia facendosi a sua volta pensosa.</p>
            <p>- E alcune volte, vedi, non so s'io debba dirtelo... vorrei pregarti di uccidermi. Mi
               sembra che non possa attendermi gioia maggiore di quella di morire nelle tute
               braccia, soffocato da' tuoi baci. Se mi vuoi bene davvero dovresti uccidermi con un
               bacio.</p>
            <p>- Sempre queste idee di morte! - esclamò Lilia crollando il capo.</p>
            <p>- Mi sembra di essere in un cerchio di ferro dal quale la morte sola mi debba
               liberare.</p>
            <p>Tacquero per un pezzo, andando lentamente sulla riva del lago commosso da un forte
               vento che ne increspava le onde mentre il cielo si copriva di nubi.</p>
            <p>- È questo il cerchio di ferro? - disse Lilia alla fine ponendogli un braccio intorno
               al collo.</p>
            <p> Ippolito non rispose nulla. Tenne fermo il braccio, e la dolce mano che gli arrivava
               all'altezza della bocca baciò devotamente, appassionatamente come soleva, dito per
               dito.</p>
            <p>. . . . . . . . . . . . . . . . . . . . . . . . . . . . . . . . . . </p>
            <p>Secondo la minaccia le piogge vennero, insistenti, continue. Il lago scomparve sotto
               un velo di nebbia, il giardino si fece impraticabile. I due innamorati non uscivano
               quasi più dalla villa. Certo la libreria fu loro in quei giorni di grande aiuto, ma
               Lilia si meravigliava che Ippolito non toccasse mai il piano. Ella sì, suonava per
               ore ed ore, accompagnandosi talvolta col canto, e Ippolito la stava ad ascoltare
               nella poltrona della contessa con la fronte fra le mani.</p>
            <p>Solo alla sera, quando la pioggia sembrava diminuire un po', si ravvolgevano nei
               mantelli calzando grosse scarpe, quasi col piacere infantile di un travestimento, e
               scendevano a passeggiare sulla riva cogliendo i brividi paurosi dell'oscurità e della
               solitudine che davano maggior sapore all'incontro tiepido delle labbra.</p>
            <p>Ma anche allora Ippolito era perseguitato da una ignota smania, da un desiderio pazzo
               e crudele di soffrire e di far soffrire. La prima volta che fu assalito da tale
               morbosa tentazione credette di essere ammalato, d'una di quelle malattie profonde che
               si preparano con una lunga incubazione. L'aveva stretta così forte da farle male
               veramente e il grido di dolore di lei non lo aveva commosso. "Forse impazzisco",
               pensò Ippolito .</p>
            <p>Un'altra volta, sorprendendola dinanzi allo specchio colle braccia alzate a provare
               una nuova foggia di acconciare i capelli, le andò presso con tale impeto che Lilia se
               ne spaventò.</p>
            <p>- Sei troppo bella, - disse egli smarrito e confuso: - perchè vuoi farti più bella
               ancora? Io ti vorrei brutta, deforme, ma mia, mia per sempre.</p>
            <p>- Se fossi brutta non mi ameresti, - rispose Lilia scostandolo con dolcezza.</p>
            <p>- Non ti amerei? Ah! non ti amerei... Dio! Dio!</p>
            <p>Fuggì colle mani nei capelli e pochi giorni dopo le fece una scena di gelosia a
               proposito di un nome d'uomo che trovò scritto nelle pagine del di lei taccuino. Poi
               le domandò scusa gettandosi ai suoi ginocchi, pallidissimo, colle lagrime che gli
               tremavano sotto le palpebre.</p>
            <p>. . . . . . . . . . . . . . . . . . . . . . . . . . . . . . . . . . </p>
            <p>Pioveva, pioveva sempre, disperatamente, con una specie di frenesia.</p>
            <p>Non tanto per il freddo quanto per l'umidità insopportabile facevano accendere il
               caminetto del salotto e tirato il paravento vi si chiudevano, alla sera, in una
               intimità piena di calore e di luce, guardando la fiamma che saliva alta dai ceppi di
               pino inghirlandati di ginestra, scoppiettando su per la cappa da tanti anni deserta
               con un gridìo amorevole quasi eco di vita lontana.</p>
            <p>- Quante cose mi dice la fiamma! - mormorava Ippolito attizzandola con una cura che
               svelava una lunga abitudine.</p>
            <p>- Sì, è bella, - confermava Lilia : - e per me quasi nuova. Le stufe e i caloriferi
               ci hanno tolta questa bellezza.</p>
            <p>- Io invece non mi scaldai mai in altro modo.</p>
            <p>- La tua infanzia deve essere stata tanto diversa dalla mia!</p>
            <p>. . . . . . . . . . . . . . . . . . . . . . . . . . . . . . . . . . </p>
            <p>Una sera, in cui più aspra soffiava la tramontana e la si udiva sibilare tra gli
               alberi del giardino contorcendoli, a guisa di dannati, Lilia precisò la sua
               inchiesta:</p>
            <p>- Parlami della tua infanzia.</p>
            <p>- Non la conosci un poco?</p>
            <p>- Parlamene ancora, Tu non sei stato un bambino felice. Chi ti amava quando avevi
               cinque anni?</p>
            <p>- Nessuno.</p>
            <p>- E quando ne avevi dieci?</p>
            <p>- Nessuno.</p>
            <p>- E quindici?...</p>
            <p>- Nessuno. Cioè...</p>
            <p> Ippolito si interruppe. Una cara, buona, onesta faccia di vecchio gli si affacciò di
               colpo con una espressione così triste che gli parve di sentirsi stringere il
               cuore.</p>
            <p>- Non vorrei essere ingrato; qualcuno mi amava.</p>
            <p>- Tuo zio ,Remo ?</p>
            <p> Ippolito le fu riconoscente di avere indovinato.</p>
            <p>- Sì, zio ,Remo , ma nessun altro.</p>
            <p>- Nessuna donna prima di me?</p>
            <p>- Nessuna donna prima di te.</p>
            <p>Egli si fermò un istante ad ascoltare la pioggia che batteva sui vetri della
               finestra.</p>
            <p>- In questa stagione era intorno al camino di cucina che si riuniva la mia famiglia
               dopo pranzo. Io mi rannicchiavo insieme al gatto sul gradino del focolare e tenevo
               così poco posto che finivano col dimenticarmi. Il fuoco con tutte le sue varianti di
               fiamma, di bragia, di cenere, esercitava un fascino straordinario sulla mia
               immaginazione. I folletti che si alternavano colle streghe nelle vecchie fole
               raccontate da Rosalba salivano e scendevano dalla cappa del camino; aspettavo sempre
               di vederne qualcuno. Nulla mi piaceva tanto come le piccole scintille che si spengono
               improvvisamente sui tizzi anneriti e che noi chiamavamo: le monachine che vanno a
               dormire. È incredibile ciò che può passare nella mente di un fanciullo! Io credo che
               tutto ciò che egli diventerà in seguito sta già scritto nel suo piccolo cranio, ma è
               ben difficile leggervi, ed egli non si comprende ancora...</p>
            <p>Gli occhi di Lilia grandi ed aperti ricevevano come dentro a una conca lo zampillo
               del suo pensiero. La pioggia batteva sempre sui vetri della finestra, il silenzio
               fuori era profondo, il piccolo cerchio del paravento così tiepido e così intimo!
               Ippolito continuò:</p>
            <p>- Ti ho cercata tanto, sai, quando i primi raggi della giovinezza vennero a scaldarmi
               il sangue. Hai mai amato, tu, senza sapere chi? Io sì. Io ti cercavo, e non
               trovandoti amavo l'aria dove un giorno avresti respirato, i fiori che avresti
               còlti... Ti sembro un po' pazzo?</p>
            <p>- No, no, povero amore, povero bambino! Come avrei voluto conoscerti allora... Oh, se
               ci fossimo conosciuti allora!</p>
            <p>Un rammarico straziante risuonò nella voce di Lilia mentre pronunciava queste parole.
               Ippolito mormorò con accento sommesso, quasi di sospiro;</p>
            <p>- Dove eri tu allora?</p>
            <p>- Dove ero?... Dopo, dopo ti parlerò di me. Dimmi la tua vita, dimmela tutta.</p>
            <p>- La mia vita è qui tutta, in un sogno!</p>
            <p>Le ore suonarono con tocco tremulo di ottuagenario alla pendola che si trovava sul
               caminetto fra i due candelabri di bronzo.</p>
            <p>- Ecco una voce della mia infanzia! - esclamò Ippolito : - Io li conosco questi suoni
               stanchi. Nella mia camera avevo undici pendole vecchie che accompagnavano tutte le
               fantasticherie delle mie notti insonni. È su questa orchestra che feci i primi studi
               musicali.</p>
            <p>- Erano buona gente, però, i tuoi?</p>
            <p>- Buonissimi.</p>
            <p>- E semplici?</p>
            <p>- Oh! semplici poi in un modo incredibile. Ti ho descritti i miei zii, ma figurati
               che un mio cugino a nove anni non aveva ancor vista la luna, perchè in casa sua c'era
               l'abitudine di andare a letto prima che sorgesse. E le sue sorelle, che erano cinque,
               avevano due soli cappelli che facevan il servizio cumulativo per tutte nelle rare
               occasioni in cui si recavano, non mai più di due alla volta, a <corr>Bergamo</corr>.
               Queste fanciulle rimasero tutte zitelle. Erano così timorose e schive che trovandosi
               alla presenza di persone dell'altro sesso tenevano le mani sotto al grembiule per
               evitare il pericolo di doverle offrire nel momento dei saluti. Una sola, Paolina, si
               fidanzò col farmacista del paese, ma prima delle nozze costui scherzando con un'arma
               da fuoco si uccise. Ella ricamò allora coi propri capelli...</p>
            <p>- Ah! sì, mi ricordo. Dillo, dillo ancora.</p>
            <p>- Ricamò un salice piangente chino sopra una tomba...</p>
            <p>- E sulla tomba dei versi... Dilli.</p>
            <p>- <emph>Piangi pure, o salcio amico, sul destin di Fortunato. - È un conforto al cor
                  piagato il tuo pensile dolor.</emph>
            </p>
            <p> Lilia si raccolse tutta, coi ginocchi, la testa e le mani insieme, in un gruppo
               silenzioso e stette così alcuni momenti. Poi si levò di scatto come spinta da una
               molla e si diede a percorrere il salotto a passi concitati. Quando ritornò presso al
               suo innamorato aveva il volto sofferente per intensa commozione. Invece di riprendere
               il posto di prima sedette sui ginocchi di Ippolito e gettandogli le braccia al collo
               gli mormorò piano:</p>
            <p>- Vuoi sentire come ho passato io l'infanzia? Sono nata, anzitutto, sotto un
               baldacchino di raso, fra tappeti persiani, e il mio corredino costò mille e
               cinquecento lire.</p>
            <p>- Io, il primo giubbetto che portai fu tagliato fuori da una sottana di flanella di
               mia nonna: - disse Ippolito umilmente.</p>
            <p>- La prima vestina che io ricordo invece era di pizzo di Malines con trasparente di
               seta rosa.</p>
            <p>- Era dunque molto ricco tuo padre?</p>
            <p>- Non so. In casa nostra il denaro andava e veniva nello stesso modo fantastico;
               sembrava un giuoco di bussolotti. Mio padre aveva molto ingegno, mia madre una grande
               bellezza. Mio padre teneva uno studio di avvocato, mia madre un salotto elegante. Con
               tre persone di servizio mio padre si lagnava del disordine del suo guardarobe e una
               volta vidi mia madre girare in camicia tutto l'appartamento per trovare una camicia
               di ricambio. Io ebbi di buonissima ora una governante francese che mi piaceva e alla
               quale volevo molto bene. Avevo imparato da lei la storiella: <foreign xml:lang="fr">
                  <emph>Arlequin tient sa boutique</emph>
               </foreign> e la recitavo nel salotto di mia madre fra acclamazioni entusiastiche,
               quando un giorno un orribile battibecco avvenne tra la governante e i miei genitori;
               mia madre avendola sorpresa insieme a mio padre le aveva dato uno schiaffo; tu
               intendi il resto...</p>
            <p> Lilia , affannata da una recitazione precipitosa, si fermò un istante a pigliar
               fiato.</p>
            <p>- C'era corte bandita in casa mia. Pranzi, ricevimenti continui. Avendomi un amico
               regalato una fontana automatica con zampillo perenne, mio padre la tenne in movimento
               tutta una sera alimentandola con vino di Champagne. Nello stesso tempo il fornaio
               veniva a fare delle scenate perchè non gli si pagava il pane.</p>
            <p>- E chi aveva cura di te?</p>
            <p>- Chi vuoi che l'avesse? Mio padre non lo vedevo neppure tutti i giorni; mia madre
               ora mi baciava, ora mi sgridava; ora mi voleva vicina a sè rimpinzandomi di dolciumi,
               ora mi cacciava a spasso colla governante raccomandandole di star fuori a lungo.</p>
            <p>- L'avevi dunque ancora una governante?</p>
            <p>- Ne ebbi a dozzine! Esse non stavano in casa più di due o tre mesi. Quando credevo
               di essermene affezionata una, sopravveniva uno schiaffo di mia madre... e si tornava
               da capo.</p>
            <p>- Sempre così?</p>
            <p>- Sempre così.</p>
            <p>- E - disse Ippolito grave e pensoso - quando fosti una giovinetta?</p>
            <p> Lilia non rispose subito. Ippolito soggiunse:</p>
            <p>- La tua cultura non è di quelle che si raccolgono a strascichi.</p>
            <p>- Ciò che tu chiami la mia cultura è il frutto della mia osservazione e di un felice
               intuito. È vero che mi posero anche in collegio, il primo della città,
               naturalmente.</p>
            <p>- E quando fosti una giovinetta?</p>
            <p>- Quando fui una giovinetta mi ripresero in casa. Trovai quattro servitori in luogo
               di tre, un equipaggio e una camera da letto che mio padre aveva fatto venire da
                  <corr>Parigi</corr> per offrirmela, copiata sullo stile di quella che aveva Maria
               Antonietta al Trianon.</p>
            <p>- Come passavi allora le tue giornate?</p>
            <p>- Facevo molta musica.</p>
            <p>- Sola?</p>
            <p>- Avevo un maestro.</p>
            <p>Fu il tono della voce? Fu un rossore improvviso? Fu la divinazione dell'amore?...
               Ippolito trasalì.</p>
            <p>- Giovine?</p>
            <p>- Giovine.</p>
            <p> Ippolito si morse le labbra a sangue. Nel silenzio che seguì, il lene mormorio della
               pioggia sembrava un pianto. A che interrogare? Ella tremava col petto contro il suo
               petto. A che interrogare?</p>
            <p>- I tuoi genitori morirono presto? - disse Ippolito dopo un po' di tempo
               allontanandola con un movimento dolce che gli permise di vederla meglio, quasi fosse
               una donna nuova o che egli credesse di trovarla mutata in volto.</p>
            <p>- Mio padre morì lasciandoci un cumulo di debiti. Non dimenticherò mai il disordine e
               il terrore di quelle giornate. Tutta la mobilia fu venduta. Vidi uomini che non
               conoscevo minacciare mia madre della prigione. Si parlò di mettermi in un ritiro. Un
               giorno pranzammo con due biscotti e mezza bottiglia di vino di Madera. Mia madre
               aveva ancora i suoi diamanti, ma i servitori che avanzavano annate intere di servizio
               glieli strapparono di dosso coprendola di contumelie. Mi ricordo che piansi il dì che
               mi portarono via il mio piano e che la nostra cameriera mi disse con un sorriso
               cattivo: "Adesso anderà a servire anche lei". Ella intanto aveva gonfiato il suo
               baule di tovaglioli di Fiandra.</p>
            <p>- E poi? - fece Ippolito interrompendo una nuova pausa.</p>
            <p>- Poi non so cosa avvenne. Mia madre ed io andammo a <corr>Parigi</corr>. Il lusso
               ritornò nella nostra casa per cui smisi subito di dare alcune lezioni di piano che
               avevo io stessa sollecitate. E basta nevvero? basta!</p>
            <p> Lilia si passò una mano sugli occhi. Nè smanie, nè rimproveri, nè rimpianti. Disse
               ancora con una lieve sfumatura di tristezza contenuta: - Ecco la spiegazione del mio
               motto. Nessuno m'insegnò che cosa è il male. Io stessa non l'ho cercato; mi
               accontento che il male, se è male, non nuoccia ad altri. Anche questo principio
               nessuno me lo ha insegnato.</p>
            <p>- Non hai mai avuto il desiderio di una famiglia tua, di figli tuoi? di un'altra vita
               più pura, più tranquilla?</p>
            <p>- No, - rispose Lilia candidamente.</p>
            <p>- Se tu fossi nata nel mio paese, nella mia famiglia, che cosa avresti fatto? Tu
               disprezzi certamente la povertà degli ideali che circondarono la mia infanzia...</p>
            <p>- No - disse Lilia per la seconda volta: - Non solo non li disprezzo, ma li
               comprendo. Probabilmente se fossi nata nel tuo paese e nella tua famiglia avrei
               ricamato anch'io come tua cugina Paolina un salice piangente coi miei capelli. Non
               sono senza cuore, credi, ma ho la ragione fredda e la scuola della vita non è stata
               propizia allo sviluppo della mia sentimentalità.</p>
            <p>Adesso Ippolito vedeva con una precisione cruda di pezzo anatomico tutto ciò che lo
               separava da quella donna. Si possono distruggere venti, trent'anni di una esistenza?
               L'amore solo compie questo miracolo; ma quanto durano i miracoli? e quanto
               l'amore?</p>
            <p>Oh! egli l'amava disperatamente; eppure il sentimento di essere uno straniero presso
               a lei, quel sentimento che già da parecchi giorni gli rodeva l'anima, aveva
               acquistato nelle confidenze di quella sera una solidità di fatto compiuto,
               inesorabile. Perchè ella continuerebbe ad amarlo? Tanto ricca, tanto bella, abituata
               agli incanti del lusso e del miraggio mondano, aveva potuto per uno sforzo della sua
               intelligenza elastica; forse anche per una curiosità compassionevole, avvicinarsi a
               lui così povero, così meschino; ma era quella l'idealità dell'amore da lui sognato?
               Che cosa insorgeva dentro di lui, quale istinto ribelle, quale straordinaria veggenza
               a suggerirgli che tutto era illusione e delirio dei sensi? Altra, ben altra cosa
               doveva essere l'amore per appagare appieno l'anima sua.</p>
            <p>Come soffriva! Perchè non era morto la prima notte che erano stati sul lago, quando
               la morte gli era apparsa così vicina e così dolce? Ella pure sarebbe morta allora con
               lui nello splendore della sua bellezza e di un amplesso divino.</p>
            <p>La guardava, immaginandola nelle bianche vesti di quella notte, distesa sul fondo
               della barca, le molli chiome sciolte sotto la furia dei suoi baci, la pallida guancia
               lucente nel raggio della luna, rigata ancora dalle lagrime della voluttà...</p>
            <p>- Ippolito ! - ella fece sciogliendosi dalle sue braccia, grave ma serena.</p>
            <p>Egli pensò come sarebbe stato facile ucciderla, con quella vita sottile, con quel
               collo sottile... la resistenza di un fiore spiccato dallo stelo!</p>
            <p>- Vieni a vedere, non piove più.</p>
            <p>Stettero colle fronti appoggiate ai cristalli della finestra, guardando nel giardino
               la massa bruna degli alberi goccianti a stille a stille la pioggia raccolta, e dietro
               agli alberi, in fondo, una striscia più chiara al posto del lago, una semplice
               sfumatura.</p>
            <p>- Il battello! - fece Lilia .</p>
            <p>Lontano, nella notte nera, i sei fanali apparvero coi loro occhi smisurati di mostro
               marino a fior d'acqua; dalle commessure dei cristalli entrava nel salotto un'aria
               fredda come un brivido.</p>
            <p>- Chi viaggerà mai a quest'ora?</p>
            <p>Era sempre Lilia che parlava. Ippolito se la sentiva appoggiata alla spalla ed al
               braccio, un po' tremante, morbida, infantile. L'avanzarsi del battello in quel
               silenzio, in quel buio, aveva qualche cosa di misterioso e di fatale. Ma egli non
               pensava alle persone che vi potevano essere; in quella forma incerta movente verso il
               suo destino vedeva niente altro che un simbolo. La distesa del lago insensibile, la
               muta sentinella dei monti, le ville chiuse, i paesi dormenti, la riva deserta, gli
               alberi goccianti a stille a stille e il battello che si avanzava lentamente...
               lentamente...</p>
            <p>Quando fu proprio dirimpetto (si avvertiva nel silenzio altissimo attenuato dalla
               distanza il rullio dell'elica), i fanali brillarono di luce diretta, due verdi,
               quattro gialli. Brillarono un istante, descrissero una curva, gettarono ancora un
               fascio di luce, sparvero! L'ultimo battello della giornata si allontanava nella notte
               nera, verso l'orizzonte nero...</p>
            <p>I due amanti stretti contro i cristalli, lo seguirono a lungo colle pupille immote e
               tremanti, quasi si staccasse da loro una parte della loro</p>
            <p>vita.</p>
            <p>. . . . . . . . . . . . . . . . . . . . . . . . . . . . . . . . . . </p>
         </div>
         <div type="chapter" n="17">
            <head>XVII.</head>
            <p>IN QUAL MODO DON Peppino DISIMPEGNA UN'AMBASCIATA.</p>
            <quote>
               <p>
                  <emph>Divina Lilia </emph>,</p>
               <p>Non dovrei scrivere oggi perchè mi trovo sotto l'impressione di un fatto
                  atrocemente bizzarro. Figuratevi che nel golfo di Quarnero venne ucciso un
                  pescecane nel cui ventre si trovarono un paio di calzoni e due stivali. Mi direte
                  che alla mia età dovrei pur sapere che il pescecane mangia l'uomo. E avete
                  ragione, come sempre; ma sentire che lo ha digerito mentre le scarpe ed i calzoni
                  resistettero all'azione chimica del suo stomaco, abbiate pazienza, ciò mi affligge
                  e mi umilia.</p>
               <p>Fra le considerazioni malinconiche suggeritemi da tale avventura va notato che da
                  qualche tempo mi credevo agguerrito contro la morte prematura, avendo condensato
                  in tre regole principali il segreto della salute: Primo, respirare bene, tenendo
                  chiusa la bocca, largo il torace, busto eretto per emettere così l'aria cattiva
                  che si trova nei polmoni e che attossica lentamente il sangue; poi immettere
                  l'aria pura con lunghe profonde aspirazioni. Si vuole che tale sistema rinforzando
                  l'intero organismo giovi anche contro la caduta dei capelli... ma lasciamo andare.
                  La seconda regola consiste in una applicazione scrupolosa della massima di
                  Voltaire: <emph>Nulla di troppo in qualsiasi genere</emph>. A buon intenditor
                  poche parole, perchè gli abusi conducono alla arteriosclerosi, il quale nomaccio,
                  per risparmiarvi o divina Lilia la fatica di cercare sul dizionario, vuol dire
                  indurimento delle vene. Terza regola infine, una benintesa ginnastica per
                  conservare agilità alle membra, vigoria ai muscoli ed equilibrio fra gli umori. Ma
                  a che serve tuttociò se il primo pescecane in cui vi imbattete...</p>
               <p>Oh! Dio, ho paura di somigliare ai postiglioni del buon tempo antico che facevano
                  troppo scoppiettare la frusta al momento della partenza. Non crediate almeno che
                  l'abbia fatto apposta! Un filosofo ha detto che l'albero cresce per via di
                  sillogismi; invidio la terra che ha tanti sillogismi a sua disposizione mentre io
                  non ne trovo uno solo per mandare avanti questa lettera in modo degno della
                  squisita creatura a cui è diretta. Del resto, mi succede sempre così: sono tanto
                  sciocco quando non ho nulla nel cuore e lo sono pure quando è troppo pieno... Per
                  carità non affrettatevi a trarne una conclusione, altrimenti il sillogismo lo
                  mettereste voi a tutto mio danno.</p>
               <p>Sono stato all'Esposizione artistica pensando che vi farebbe piacere di saperne
                  qualche cosa. Non c'è nulla, cara amica, nulla. Troppi alterano il vero scopo
                  dell'arte coltivando il campo più gretto di essa, quale è l'esecuzione,
                  dimenticando di studiare il cuore umano e le diverse passioni che lo agitano. E vi
                  sono eziandio quelli che si immaginano che basti avere un pensiero mattacchione o
                  strambo per fare un buon quadro. Ho incontrato laggiù X, uno dei vostri centomila
                  innamorati, il quale, in attesa del divorzio spera sempre di farvi accettare la
                  metà del suo cuore e del suo giornale. Io gli ho rammentato mister Wilss che viene
                  regolarmente tutti gli anni da <corr>Filadelfia</corr> a mettere ai vostri piedi
                  il suo cuore tutto intero e i suoi milioni e l'ho esortato a non illudersi troppo.
                  Che ne dite, mia regina? Non parlo di me che sono il più devoto dei vostri
                  servitori.</p>
               <p>In verità non so che diavolo m'abbia oggi; non mi riesce di raccapezzare le idee.
                  Non vi ho detto nulla, nevvero? eppure ho tante cose da narrarvi. Un ufficiale mio
                  amico aveva un can barbone addestrato a portare il paniere delle provviste.
                  Accadde una volta che se lo lasciasse sfuggire di bocca rovesciando per terra il
                  contenuto che si trovò essere per combinazione due o tre dozzine di gamberi vivi.
                  La sorpresa del cane non fu piccola quando vide andare in giro la mercanzia del
                  suo padrone, ed armeggiando or con l'una or con l'altra zampa tentava di
                  ripigliarla, ma non riusciva ad altro che a farsi pungere senza ricondurre neppur
                  uno dei fuorusciti al paniere.</p>
               <p>Così è. Ho rovesciato anch'io il mio paniere e i pensieri scappano un po' qua un
                  po' là, molti di essi a ritroso per fatale analogia! Basta, abbiate pazienza, che
                  cercherò dal mio canto di trovare un po' di coraggio, e chi sa che pian pianino
                  non si arrivi. Tanto, la giornata è pessima. Le nebbie di novembre sono già
                  cominciate. Che tempo fa sul lago?</p>
               <p>A proposito: stavo ieri nella mia camera rileggendo i pensieri di Rivarol, quando
                  mi venne introdotto un ometto... Pazienza, vi ripeto, pazienza. Se lo aveste visto
                  che cara fisonomia di galantuomo, che occhi ingenui pur attraverso un velo di
                  lagrime... Sulle prime pensai quello che certamente pensate anche voi in questo
                  momento; ma non si trattava di ciò. L'ometto (vi giuro che bisogna volergli bene
                  per forza) mi disse che Egli è la speranza più fulgida della famiglia e la sua
                  sola consolazione, povero vecchio, che prometteva tanto dopo quello splendido
                  esame, che lo aspettano, che c'è a <corr>Bergamo</corr> il posto pronto, che se
                  tarda ancora lo offriranno ad un altro... No, non potete immaginarvi quale
                  eloquenza si sprigioni da un volto che soffre e che pare vi dica con una fede
                  profonda nella fratellanza umana: Tu puoi aiutarmi!</p>
               <p>L'amore, lo so benissimo, è l'ala che Dio ha dato all'uomo per salire. È
                  l'architetto dell'universo. Ed è anche il più piccolo e il più potente degli Iddii
                  mitologici. Diana di Poitier, che alla morte del marito aveva assunto per divisa
                  una freccia uscente da una tomba col motto: Restèe seule elle vit en lui, quando
                  fu la favorita in titolo di Enrico II scelse quest'altro motto: Omnes victorem
                  vici. Il piccolo Iddio, crescendo, aveva muttato opinione. Sono cose che si vedono
                  tutti i giorni.</p>
               <p>Del resto giudicate voi. Solo vi ripeto che quell'ometto nella sua semplicità
                  grandiosa mi ha fatto una impressione vivissima e gli ho promesso... Ecco, ecco
                  che i gamberi pungono. Lilia , cara amica, scappo come avrà fatto probabilmente il
                  can barbone e lascio ai vostri piedi il mio paniere rovesciato.</p>
               <p>DON Peppino </p>
            </quote>
            <p>. . . . . . . . . . . . . . . . . . . . . . . . . . . . . . . . . . </p>
            <p>Seduta nella poltrona bassa della contessa, davanti a un grigio mattino di novembre,
               Lilia meditava cogli occhi fissi sugli alberi del giardino non più verdeggianti come
               un tempo ma rari di foglie e di colore bruno; e alternava l'attenzione concessa agli
               alberi con lente occhiate ad uno specchietto ovale abbandonato sul tavolino della
               vecchia contessa, accanto a un fermacarte reggente la figura coricata di una
               ninfa.</p>
            <p>L'equilibrio che era la dote spiccatissima della sua bellezza fisica trovava un
               riscontro nell'anima aperta ad ogni sentimento e di nessuno schiava. L'eccesso non
               esisteva per lei; tutto ciò che non era armonico la urtava come una stonatura o come
               una tinta di cattivo gusto. Sincera, non aveva mai mentito nè a sè nè ad altri.
               Libera, nel significato più assoluto, seguiva la logica naturale del suo temperamento
               e di una coscienza che provava difficilmente le oscillazioni del dubbio. Per questo
               la lettera del vecchio amico non l'aveva sorpresa; era anzi venuta in aiuto alle sue
               proprie riflessioni e la conclusione doveva scaturirne limpida, senza reticenze.</p>
            <p>- Per me e per lui, - mormorò a fior di labbra tentando con l'indice la gota davanti
               allo specchietto: - È necessario.</p>
            <p>Un'ombra si interpose tra la finestra e gli alberi. Era Mansa che attraversava il
               giardino tenendo in braccio il figliuoletto della sua nuora, Lilia la chiamò
               dirigendole la parola al disopra della finestra. La donna allora depose a terra il
               piccolo Ni e rimase ad ascoltare con la sua calma sicura, le braccia appoggiate
               all'ampio grembo materno, con un sorriso buono dischiuso fra poche rughe composte
               quasi non si arrischiassero ad invadere quel volto di serenità antica. Ni le
               saltellava intorno come un pulcino ed ella senza guardarlo lo vedeva e gli
               sorrideva.</p>
            <p>- Mansa, - disse Lilia ad un tratto. - voi non avete mai pianto?</p>
            <p>- Oh! signora, come sarebbe possibile? Ho pianto tanto quando morirono i miei
               figliuoli, e altre volte ancora, tante volte!</p>
            <p>- Sembrate così felice ora...</p>
            <p>- Mi accontento.</p>
            <p>- Si guarisce dunque?</p>
            <p>- Di tutto si guarisce; e poi si ammala e si guarisce ancora. Facciamo tutti così,
               poveri e ricchi, sapienti e ignoranti. Io penso che le condizioni sono diverse, ma la
               vita è sempre quella e bisogna viverla.</p>
            <p>- Bisogna viverla, - ripetè Lilia nel suo interno, mentre Ni prendeva la rincorsa sul
               viale e Mansa con dolcezza lo chiamava: Ni! Ni!</p>
            <p>Come era soavemente malinconico quel mattino di novembre! Le nebbie di cui parlava
               don Peppino non erano giunte fin là e non vi sarebbero giunte forse mai, ma alitava
               pure sulla spiaggia ridente un soffio del gelo vicino; il lago più deserto, gli
               alberi meno densi, gli insetti morti o rintanati. Lilia ebbe un leggero brivido
               stringendosi nella vestaglia di morbida flanella del colore delle rose morte. Si
               guardò ancora nello specchietto ovale della contessa e ancora fuori della finestra, e
               sospirò.</p>
            <p> Ippolito sopravvenne in quel punto, eccitato da una lunga corsa, con le guance
               fresche, l'occhio acceso. Aveva visto la neve sulle montagne della
                  <corr>Valtellina</corr> e questo spettacolo lo riconduceva alla sua non lontana
               adolescenza, quando la prima neve gli offriva le maggiori distrazioni al paese natio
               e che Rosalba diceva: "Bisogna mettere da parte le tre mele per guarire i geloni: una
               da mangiarsi in dicembre, l'altra in gennaio, l'altra in febbraio". Entrò nel salotto
               quasi correndo, e si fermò davanti a Lilia gettandole sui ginocchi un ramoscello di
               gaggie.</p>
            <p>- Invece dell'olea, - disse,</p>
            <p>Ella, raccogliendo i fiori, si alzò per abbracciare l'amico e intanto la lettera che
               era scivolata dietro la poltrona cadde a terra. Ippolito fece per metterla sul
               tavolino.</p>
            <p>- Tienila. La leggerai poi.</p>
            <p>- Ma è per te.</p>
            <p>- Non importa. Leggila.</p>
            <p>Nel salotto vicino li attendeva la colazione. Ippolito guardò le prime parole della
               lettera, guardò la firma, sorrise, si pose la lettera in tasca e offerse il braccio a
               Lilia .</p>
            <p> Lilia restava sempre mesta. Il terribile dono di vedere chiaro davanti a sè le
               metteva in luce tutte le sinuosità del pericolo e l'asprezza della lotta che stava
               per combattere. E una stanchezza inusitata l'assaliva dopo un così lungo periodo di
               pace, una repulsione a combattere ancora, un profondo ineluttabile bisogno di riposo.
               Ma comprendeva egli ciò? No, non lo comprendeva.</p>
            <p>Questa era la tristezza maggiore. In qual modo levargli la benda dagli occhi? Come
               dirgli che tutto era stato un sogno? Ciò che in lei era tristezza non diventerebbe
               per lui disperazione? Tanto era giovane! Tanto inesperto! Oh! egli non aveva mai
               amato prima, egli non sapeva le dure leggi che governano il più soave dei sentimenti!
               Un abisso li divideva... ed egli non lo sospettava neppure.</p>
            <p>Sul finire della colazione Mansa portò in tavola un piatto di noci.</p>
            <p>- Se fossero ciliege! - esclamò Ippolito . - Questa primavera, Lilia , questa
               primavera ande,Remo noi stessi a coglierle da quell'albero in fondo all'orto.</p>
            <p>Ma che cosa sperava? Che cosa credeva? Lilia volle abbozzare un sorriso che le riuscì
               forzato e Ippolito naturalmente lo interpretò in un senso opposto al vero.</p>
            <p>Poi Lilia sali nella sua camera e Ippolito rimase in salotto a sfogliare vecchi
               libri. Lesse qualche poema di Ossian, ma gli parve freddo. Non così egli avrebbe
               scritto versi se fosse stato poeta. Fuoco! Fuoco! Fuoco! Stava gridando questa parola
               tutto solo nel mezzo del salotto quando Lilia riapparve e gli domandò scherzando se
               c'era qualche nuovo incendio da spegnere. Parlarono così per successione di idee del
               suo paesello, di <corr>Bergamo</corr>, di una medaglia al merito civile che gli era
               stata decretata ma che non era giunta ancora.</p>
            <p>- E che ne sappiamo noi se è giunta? - esclamò Lilia . - È molto tempo che non ricevi
               notizie di casa tua?</p>
            <p> Ippolito dovette confessare a se stesso (non le disse però) che aveva lasciato senza
               risposta parecchie lettere di suo zio ,Remo e una violentissima dello zio Romolo .
               Quest'ultima lo aveva anzi disgustato al punto da coinvolgere nel suo sdegnoso
               silenzio anche l'anima candida di ,Remo che non lo meritava davvero, che gli aveva
               pure mandato del denaro perchè potesse fare buona figura "in casa degli ospiti".
               Rispose asciutto:</p>
            <p>- Sì, molto tempo.</p>
            <p>- È forse per questo che...</p>
            <p>- Che cosa?</p>
            <p>- Non hai letto la lettera di don Peppino ?</p>
            <p>Anche quella ci voleva! Ebbene, no, non l'aveva letta. La trasse in fretta dalla
               tasca dove era rimasta tutto quel tempo completamente dimenticata e si pose a
               scorrerla con indifferenza. Si fece serio all'ultima pagina e terminò cacciando una
               esclamazione dispettosa.</p>
            <p>- Che ne dici? - domandò Lilia .</p>
            <p>- Che vuoi che dica!?</p>
            <p> Lilia se ne stava nel vano della finestra, ritta, colle spalle volte a Ippolito ,
               guardando con ostinazione il paesaggio esterno. Senza cambiare positura mormorò:</p>
            <p>- Dovresti scrivere a tuo zio per rassicurarlo.</p>
            <p>- Rassicurarlo di che?</p>
            <p> Lilia grattò leggermente coll'unghia una macchiolina sul cristallo; si udì il
               piccolo rumore muto e il colpo secco ch'ella vi diede poi prima di pronunciare la
               risposta. Venne alla fine, un po' tremula, quasi fioca:</p>
            <p>- Non possiamo restar qui in eterno.</p>
            <p>Egli diede un balzo e la prese per l'alto delle braccia immergendole uno sguardo fino
               in fondo alle pupille.</p>
            <p>- E dunque?</p>
            <p>Ansimarono l'uno di fronte all'altro, pallidi, torturati, paurosi eppure decisi. Gli
               sguardi si incontrarono perdutamente. Qualche cosa in vero si franse da quell'istante
               nelle loro anime.</p>
            <p>- Senti.</p>
            <p> Lilia aveva detto: "senti", lasciandosi cadere sulla poltrona, trascinando con sè
               l'amante che le si inginocchiò dinanzi. Ma parve che in quello sforzo si fosse
               momentaneamente esaurita perchè rimase colle mani appoggiate sulle spalle di Ippolito
               , muta; forse sentiva che parlando avrebbe pianto; e non voleva piangere.</p>
            <p>- Lilia ? Lilia ?</p>
            <p>Nella voce di Ippolito bassa e supplichevole c'erano singulti, c'erano lagrime,
               c'eran voluttà e speranze, c'erano dolci tirannie ed umili dedizioni e squilli di
               vittoria; c'era tutta la sua passione schietta, giovanile, impetuosa, ignara.</p>
            <p>- Lilia , che vuoi dirmi?</p>
            <p>Oh! il rapido volgere degli istanti su quel dramma intimo di due cuori! Ella levò le
               palpebre sul fanciullo inginocchiato, suo, così suo che avrebbe potuto annientarlo
               con un semplice cenno della sua volontà, e tanta onnipotenza invece di inebriarla la
               penetrava di una tristezza sempre più profonda.</p>
            <p>- Ippolito , dobbiamo separarci.</p>
            <p>Erano quelle veramente le parole pronunciate da Lilia , le parole che l'aria avea
               trasmesse, che le pareti tutte intorno avevano raccolte, le parole mostruose e
               sacrileghe? Quelle? E nessuno protestava, ed egli stesso, l'ardente innamorato,
               giaceva come percosso da fulmine? Giaceva immobile colla fronte sui ginocchi di Lilia
               .</p>
            <p>In questa apparenza di morte risorse il coraggio della donna. Ella incominciò ad
               accarezzargli blandamente i capelli con una tenerezza che indulgeva al di lui dolore,
               con una sapienza di mano esperta che fascia le ferite da lei stessa procacciate. E
               continuò a parlare, dapprima lentamente, a frasi interrotte:</p>
            <p>- Fanciullo mio, mio povero amico...</p>
            <p>Più indovinato che inteso cadde fra i suoi ginocchi questo lamento:</p>
            <p>- Non mi ami più.</p>
            <p>- No, Ippolito , non è vero. Ti amo sempre, ma bisogna essere ragionevoli, posso io
               disporre della tua vita, puoi tu stesso sacrificarmela quando una intera famiglia
               riposa su di te, quando l'arte ti chiama, quando l'avvenire ti aspetta e devi tu
               stesso muovere a conquistarlo? Serba nella tua memoria questi mesi d'amore. Serba
               l'immagine mia come quella di una donna che ti ha sinceramente amato, che resterà la
               più devota, la più sicura delle tue amiche.</p>
            <p>- Basta, - interruppe Ippolito alzandosi colle palpebre rosse e la faccia stravolta:
               - io amo e tu ragioni!</p>
            <p>Una nuova ironia fischiava nel suo accento mentre a passi concitati percorreva il
               salotto.</p>
            <p>- Ragiono perchè ho più esperienza di te.</p>
            <p>- Certamente. Adescando e abbandonando mille amanti hai pur dovuto impararla l'arte
               di impossessarti di un'anima vergine, di avvincerla alla tua bellezza, di succhiarla
               nel pieno rigoglio delle sue forze e di disfartene quando la noia o altre esche te lo
               consigliano.</p>
            <p>Fin dalle prime parole Lilia si era fatta pallida.</p>
            <p>All'ultimo insulto non potè reggere e poichè già malinconica ed abbattuta aveva
               frenato a stento le lagrime, non si contenne più e ruppe in singhiozzi col capo fra
               le palme. Ippolito , al colmo dell'eccitazione, ne sentiva gli strappi ripercossi nel
               petto delicato, e lungi dal commuoverlo quei singhiozzi esaltavano l'erotismo della
               sua disperazione. Finalmente, finalmente la vedeva soffrire! Ma soffriva davvero? E
               perchè soffriva? Se era lei stessa che domandava la fine? Impostura, commedia,
               teatralità.</p>
            <p>Egli sì, soffriva. Egli sì, sentiva squarciarsi il petto non da un singhiozzo ma da
               mille vipere che lo attanagliavano, che gli sbranavano il cuore, le viscere, tutto.
               Egli sì, moriva nell'amore di quella donna, la prima, la sola, la tanto a lungo
               attesa e invocata! Pensava egli forse alla famiglia, all'arte, all'avvenire, egli che
               amava di quell'amore che tutto assorbe, che trascina sentimenti, vincoli, affetti,
               doveri, che arriva fino al suicidio, fino al delitto?</p>
            <p>Che cosa lo separava dal delitto se non la materiale volgarità dell'atto? Forse che
               nel suo animo non era già compiuto? Sul collo sottile di Lilia , su quel collo che
               usciva pari ad uno stelo dall'abito del colore di una morta rosa, non si torcevano
               già furibonde le sue mani? Non la vedeva egli piegare sotto la stretta disperata? Non
               la udiva gemere? Non sentiva il bel corpo cadere inerme e per sempre sotto il fatale
               amplesso?</p>
            <p>Ma perchè taceva ora? Accasciata sulla poltrona, col volto tuttavia celato tra le
               palme, sembrava impietrita. I soavi capelli nella piena luce della finestra
               fulgevano, aureola di bellezza rigogliosa intorno alla fronte, e nella attitudine
               china lasciavano scorgere sul pendio della nuca una fioritura di giovani ciocche
               nascenti, quasi tenere nel loro incerto ondeggiamento di peluria infantile. Le spalle
               e le braccia volgenti verso terra presentavano la linea spezzata di un rosaio sotto
               la tempesta; perfino le mani, nella loro attitudine di ali raccolte a velare il
               dolore ed a farlo pudico, avevano la grazia toccante della fragilità. Che poco spazio
               occupava! Come era indifesa! Come erano piccoli i suoi piedi uscenti dalla rosea
               gonna! Si ricordò che una volta per la puntura di una vespa quasi sveniva.</p>
            <p>Tutto ricordò: le care lettere, i fiori, la meravigliosa apparizione in carrozza, i
               colloqui sul verone, la gelosia dei rivali, e quel giorno della prova al
               Conservatorio dove l'aveva sentita prima ancora di vederla; e la fuga, e il viaggio,
               e l'estasi delle notti passate sul lago, tutti i baci, tutti i deliri di quei tre
               mesi di folle amore.</p>
            <p>Quante dolci parole portate via dalla brezza, portate via dal vento! Parole disperse,
               parole perdute, parole che non torneranno mai più!</p>
            <p>Ecco perchè ella taceva. Ed era così immobile, dopo avere tanto singhiozzato, come se
               proprio le parole fossero morte accanto all'amore che stava per morire. Ma era pur
               lei la donna adorata, la bellissima, l'irresistibile! Da quel muto simulacro femmineo
               egli ben sapeva quali scintille potevano accendere i suoi baci! Egli sapeva la
               trasformazione raggiante del viso e come il sangue correva rapido al cuore, come le
               mani tremavano avvinte al suo collo, come pulsavano le arterie, come scottavano le
               labbra, egli sapeva!.... egli sapeva! Addormentatosi bambino a' suoi piedi s'era
               svegliato uomo con mille desideri nuovi, rinascenti, appagati eppure insoddisfatti, e
               s'era creduto felice mentre tanta infelicità piombava su di lui.</p>
            <p>Ogni nozione di tempo, di luogo, di spazio, ogni criterio, ogni riflessione, ogni
               memoria che non fosse del suo amore, sembrava averlo abbandonato per sempre. Forse
               qualche istante di pazzia si trova nell'esistenza di tutti gli uomini che sentono
               fortemente; forse l'eccesso del dolore e l'eccesso del piacere conducendo ai limiti
               estremi della vita ne asportano la volontà gettandola nei gorghi misteriosi del
               nulla. In quell'ora di atroce sofferenza, vicina per intensità di vibrazione all'ora
               di voluttà trascorsa la prima notte sul lago, Ippolito misurò ancora una volta i
               ceppi che limitano ai mortali la visione dell'infinito: ancora una volta il freddo
               della morte lo toccò in fronte.</p>
            <p>- Uccidimi, uccidimi qui. Fa che non mi rialzi più, che non veda, che non senta più,
               che l'ultimo soffio mio spiri in un tuo bacio!</p>
            <p>Era caduto di nuovo ai ginocchi di Lilia , nascondendovi disperatamente il volto,
               annientandosi nel suo grembo.</p>
            <p>E piansero! Piansero insieme alternando sospiri e parole d'amore, baci e promesse,
               riconoscendo l'impossibilità di separarsi, con una furia di vincersi l'un l'altro
               nell'ardore della passione, facendosi male e godendo di quel castigo della carne
               quasi per esso dovesse salire più alta la fiamma ideale. Fu una ebbrezza nuova, dolce
               e tormentosa, la più profonda, la più completa di tutte quelle provate. Pari ai due
               alberelli scossi dalla bufera si alzarono tuttora tremanti e irrorati di lagrime,
               sostenendosi a vicenda, meravigliati di ritrovarsi giovani ed esuberanti di vita dopo
               tanto schianto dei loro cuori.</p>
            <p>Tutto era così calmo intorno ad essi! Il salotto co' suoi mobili antichi, colla
               poltrona coperta da un vecchio ricamo sul quale erano sorvolate le dita della
               contessa morta prima che i fiorellini del trapunto perdessero i loro colori, prima
               che il filo di seta si rompesse, prima che la pendola sul caminetto in mezzo ai due
               candelabri di bronzo cessasse di suonare le ore. Calmo il paesaggio che si scorgeva
               dalla finestra, malinconico ma calmo, cogli alberi del giardino un po' sfrondati, un
               po' pallidi sul fondo grigio del cielo e colla fascia del lago in fondo di un colore
               attenuato simile a un nastro di mezzo lutto.</p>
            <p>Un ultimo sospiro sollevò il seno di Lilia .</p>
            <p>- Mi ami? - gemelle Ippolito , tanto vicino al di lei orecchio che l'aria non
               ripercosse alcun suono.</p>
            <p>Ma nel mentre colla mano accarezzava la molle chioma di lei allentata nell'uragano
               del pianto e dei baci, tutta la chioma si sciolse e Lilia cingendone con improvviso
               abbandono il collo dell'innamorato vi soffocò la bocca e la parola.</p>
         </div>
         <div type="chapter" n="18">
            <head>XVIII.</head>
            <p>SULL'ALA DEL GENIO.</p>
            <p>Al tempo delle lunghe passeggiate sui monti, nella floridezza del settembre, essi
               avevano osservato lungo il ciglione un albero malamente piegato dalla bufera i cui
               rami erano sottili e le foglie palliducce tuttochè sembrasse ancor vivo. E ad una
               osservazione di Lilia Ippolito aveva risposto toccando le radici: "Il male è qui;
               quest'albero dovrà morire per quante fronde lo coronino ancora."</p>
            <p>Non era così del loro amore? Colla foga di un temperamento eccessivo Ippolito dandosi
               intero aveva creduto che ella pure gli sacrificasse tutto; un'anima come la sua, una
               volta confessata a sè stessa, doveva avere il coraggio di andare sino alla fine
               affrontando qualsiasi conseguenza. L'amore che ragiona non è più amore, la passione
               che riflette e che calcola non è più passione. Gli esseri superiori che amano
               veramente non hanno nè esitazioni nè rimpianti, nè rimorsi. Così egli amava! Era
               cecità? Era pazzia? Ebbene, senza cecità e senza pazzia non vi è amore.</p>
            <p>Tutto ciò Ippolito disse colla violenza che era entrata oramai in quasi tutti i loro
               colloqui, che alterava la dolcezza dei loro rapporti e li teneva nell'ansia continua
               di chi cammina sopra un filo teso. Ai teneri languori succedevano scene di
               disperazione. Ippolito che l'aveva amata prima senza speranza, che l'avrebbe forse
               adorata per sempre in silenzio senza chiederle nulla, tacendo, quando si sentì
               riamato non ebbe più freni e si abbandonò a deliri, a frenesie cui non avrebbe mai
               creduto di poter arrivare, di quei deliri, di quelle frenesie che il mondo ignora o
               di cui ride; ma lui si sentiva uomo, si sentiva felice e non sapeva, non voleva saper
               altro se non che lei era giovane e bella e aveva dimenticato tutto il resto.</p>
            <p>Che valore potevano assumere le osservazioni di Lilia sulla acerba giovinezza di lui,
               sui suoi vincoli di famiglia, sulla diversità della loro educazione, dei loro
               istinti, dello loro abitudini? Ella aveva compreso che in fondo al cuore di Ippolito
               c'era un bisogno di purezza e di vita semplice il quale, se pure momentaneamente
               soffocato, sarebbe risorto inesorabile e ad entrambi fatale. Gli parlava
               dell'avvenire con sicurezza veggente, ma da tutti i ragionamenti di Lilia Ippolito
               traeva una sola conclusione che lo esasperava: "Ella guarisce ed io no".</p>
            <p>Ella guarisce! Ma lo aveva pure amato sinceramente, senza ipocrisie. Era venuta, lei,
               a offrirgli i tesori della sua bellezza, della sua intelligenza, di un amore quale
               non gli sarebbe stato permesso di sognare neppure nei più accesi deliri della
               fantasia; per lui si era eclissata dalla sua aureola di luce, dal suo trono
               dominatore; era venuta con lui a dividere la semplice vita della passione che
               null'altro chiede al mondo; regina di un dominio senza confini, aveva acconsentito a
               un tramutamento di tutte le sue abitudini per passare ignorata al suo fianco quattro
               mesi di oblìo completo. Quali promesse gli aveva fatte? Nessuna. Quale giuramento li
               legava, quale obbligo, quale fede? Lilia era stata franca, spontanea, generosa,
               leale. Davanti ad una onesta disamina dei fatti i suoi rimproveri vestivano una forma
               di ingordigia volgare che doveva dispiacere a lui stesso. Tutta la sua generosità
               d'uomo gli mostrava il dovere di una riconoscenza completa, senza recriminazioni e
               senza piagnistei. Egli doveva ringraziare l'Eletta che lo aveva beneficato dei suoi
               favori, chinare il capo e sparire, portando con sè la memoria indelebile delle gioie
               avute.</p>
            <p>Ma com'era possibile ciò se egli l'amava disperatamente ancora? Ancora, mentre lei
               guariva! E perchè guariva? Questo voleva sapere: È dunque un inganno l'ora divina che
               sembra fondere due anime in una sola, e le anime restano disgiunte anche quando le
               labbra si sono unite nel bacio più fervido? Che vogliono dire allora quei pallori,
               quei fremiti, quel gelo di morte che sorprende gli amanti nell'estasi dell'amplesso?
               Perchè l'aveva egli sentita tutta sua, non più persona ma cosa, tutta sua
               nell'abbandono est,Remo della volontà, e il trepido cuore sotto la sua mano aveva
               quasi cessato di battere e l'iride dello sguardo fuggente sotto le palpebre sembrava
               rinnegare tutti i tesori della terra per lui, per lui, se ora poteva parlargli con
               tanta serenità della loro prossima dipartita?</p>
            <p>. . . . . . . . . . . . . . . . . . . . . . . . .</p>
            <p>Fu un mattino, appena alzati, dopo di avere spedito un telegramma a
                  <corr>Filadelfia</corr>, che Lilia gli annunciò l'irrevocabile decreto delle
               separazione. Ippolito non sapeva, non seppe mai il tenore di quel fatale biglietto
               portato alla prossima stazione telegrafica dalla mano inconscia del custode; ma da
               questo fatto e dal contegno risoluto di Lilia e da un intimo personale senso di
               terrore preannunciante la sventura, egli comprese che la fine era giunta.</p>
            <p>Quante lagrime nel lago! Quanti gridi nelle foglie divelte dai rami, turbinanti sulle
               balze lungo il pendio delle montagne non più ridenti sotto il loro manto estivo ma
               coi fianchi scoperti che mostravano le secolari cicatrici delle lotte coll'acqua e
               col vento! O bei giardini dove più non olezzava l'<foreign xml:lang="lat">
                  <emph>olea fragrans</emph>
               </foreign>, o terrazzi sporgenti, o boschi, o sentieri, o grotte erbose testimoni di
               tanta felicità perduta.</p>
            <p>Tutto il giorno Ippolito percorse con una furia pazzesca i dintorni della villa, ora
               accusando Lilia del più nero tradimento, ora accusando sè stesso di ingratitudine, ma
               disperato sempre e in preda a un indicibile martirio. Al pensiero di perdere
               l'adorata donna se ne congiungeva un altro anche più tormentoso, non formulato con
               precisione di parole ma pur terribile nel suo fluttuare geloso di
               presentimento...</p>
            <p>Andava, andava, andava, senza trovare requie, ora esaltato e delirante, ora in preda
               allo sconforto, inciampando nelle pietre che non vedeva con un traballamento da
               ubriaco, dato il capo nudo e il collo all'aria fredda di tramontana che trovava nelle
               sue membra una insensibilità di macigno. Avrebbe voluto farsi male o fare del male,
               uccidersi o uccidere, pur che uscisse dal suo corpo quel demone che lo investiva e
               potesse alla fine trovare un istante di sollievo anche a costo
               dell'annientamento.</p>
            <p>Quando fece ritorno alla villa, girando dietro la casa del custode, vide Ni ritto
               sulla soglia ammantato nel suo contegno più fiero e più risoluto. Egli rispondeva con
               una scala crescente di "no" agli inviti di Mansa che voleva mutargli il grembiulino.
               L'apparizione del bimbo, come sempre, ebbe il potere di attrarre lo sguardo di
               Ippolito che ne risentì una improvvisa tenerezza dolente e quasi compassione, non
               sapeva bene se per sè stesso o per quel bimbo che nulla sapeva della vita.</p>
            <p>- No - ripetè ancora una volta il piccolo uomo per la difesa della propria
               libertà.</p>
            <p>Allora Mansa senza sprecare altro fiato lo prese sotto le ascelle, lo sollevò in
               alto, gli tolse il grembiulino ad onta de' suoi strilli e gliene rimise uno pulito
               deponendolo poi di nuovo sulla soglia dove era prima. Vinto, dalla forza, un gran
               dolore, come di onta ricevuta, alterò i lineamenti del bimbo che si gettò in terra a
               guisa di protesta mordendo il suolo, mentre ne' suoi occhi del colore di un'acqua
               corrente sotto i salici tremarono due piccole lagrime.</p>
            <p>- Dunque - pensò Ippolito - la vita incomincia anche per lui tirannica e crudele. A
               due anni appena conosce le catene. Egli sa ormai che deve piegare. Piegare agli
               uomini, al destino, alle leggi, al volere dei più forti, alla pietà dei più deboli,
               alla verità o all'errore. Questa è la vita. Piangi, piangi, piccolo Ni, mordi la
               terra, urla, protesta... Troverai sempre qualcuno o qualche cosa che ti vincerà.</p>
            <p>Entrò in casa in preda ad una malinconia profonda sotto la quale si raccolsero
               momentaneamente come dentro a un velo pudico le sue smanie tempestose. Incontrò Lilia
               ai piedi della scala. Anch'ella era uscita e rientrava allora. Aveva il suo abito
               grigio e sotto la veletta bianca i bellissimi occhi apparivano arrossati... Dal
               pianto? dal freddo? Una volta Ippolito non avrebbe esitato sulla interpretazione; ma
               ora, ironico e dubbioso, ripeteva a sè stesso: - Dal pianto o dal freddo? -
               Dolcemente ella disse:</p>
            <p>- Ti ho cercato... ti venni incontro...</p>
            <p>- Grazie, sono stanco; credo di avere un po' d'emicrania.</p>
            <p> Ippolito non sapeva precisamente quel che si dicesse, ma non era preparato ancora a
               trovarsi con Lilia . Istintivamente sentiva il bisogno di essere solo. Ella comprese
               e salì alle camere superiori.</p>
            <p>Anche per lei c'era stata lotta; certo meno violenta, meno appassionata, poichè
               avviene del dolore umano come delle malattie che la prima volta scoppiano con
               veemenza e poi vanno di volta in volta acclimatandosi con forme sempre più benigne.
               Inoltre Lilia non subiva alcun disinganno, essendole noto fin dai primordi che quella
               relazione non poteva essere duratura più di un sogno, più di un raggio, più di un
               fiore - l'ultimo forse - colto nel bizzarro giardino della sua vita. Eppure si
               staccava a malincuore dall'innamorato giovane. Quando mai aveva conosciuta un'anima
               così vibrante, un così squisito intuito di tutte le finezze amorose, una intelligenza
               così aperta al sentimento puro della bellezza? Abituata agli omaggi ella sapeva che
               non troverebbe mai più una adorazione così ardente e così ingenua. Non le aveva egli,
               in un momento di follia, proposto di sposarla? Racchiudeva tale immagine di vita
               futura una visione triste e grottesca insieme, e fu appunto ripensandoci che Lilia si
               sentiva presa di grande pietà per Ippolito . Povero fanciullo, che cosa farebbe?
               L'uragano che passava ora sul suo giovine capo non poteva lasciarlo intatto; quella
               passione doveva imprimere nella sua esistenza una traccia incancellabile. Lilia lo
               sapeva, lo vedeva, paventando e sperando per lui con un'alternativa di tenerezza e di
               ansia quasi materne.</p>
            <p>Passeggiava in su e in giù dalla sua camera illudendo la trepidazione del cuore con
               alcuni preparativi di partenza, ripiegando un nastro, chiudendo un cofanetto, alla
               luce incerta del giorno che stava per morire. D'improvviso si arrestò tendendo
               l'orecchio. Un suono flebile, una specie di gemito l'aveva colpita, nè le riusciva
               discernere sulle prime d'onde venisse, tanto era inusitato. Poi le parve di
               comprendere: balzò alla finestra, l'aperse e allora salirono distinte fino a lei le
               note del piano: ma erano note bassissime, simili a sospiri, simili a lagrime cadute
               sugli avorî che ne rimanevano appena scossi.</p>
            <p>- Ippolito !</p>
            <p>Il caro nome le era sfuggito dalle labbra mentre appoggiata al davanzale ascoltava
               avidamente. In tutto il tempo che si trovavano alla villa mai Ippolito aveva toccato
               il piano. Nessun pensiero, nessun desiderio che non fosse quello del loro amore lo
               aveva tentato mai. Ed ora quale angelo lo guidava alle soglie dell'armonia perchè
               egli vi sfogasse tutto il suo pianto? Ecco, ecco. Veniva lento, proprio come se rare
               gocce sforzassero le porte chiuse delle palpebre irrigando di scarso umore la carne
               bruciata dalla gran passione. Che soavità, che freschezza in quelle prime lagrime!
               Quale giovanile trasparenza di rugiada! E crescevano fitte, sempre più fitte,
               dilagando con uno scrosciare di cateratta dove tutti i gridi della terra sembravano
               trovare un'eco. L'improvvisazione era viva, calda; vi scorreva dentro a guisa di filo
               d'oro una vena di dolcezza incomparabile, come una preghiera che si levasse dalla
               vittima sofferente per il suo carnefice, come una parola d'amore ancora in mezzo ai
               muggiti della disperazione. Era ben quella l'anima di Ippolito soave e ardente,
               tenera e generosa, la sua forte, la sua grande anima di artista!</p>
            <p> Lilia chiuse rapidamente la finestra e scese le scale. Sul ballatoio incontrò Mansa
               che veniva a chiederle se voleva i lumi di sopra.</p>
            <p>- No - rispose Lilia senza fermarsi, - e il signore?</p>
            <p>- Il signore non mi ha neppure risposto quando glieli ho offerti. Dio benedetto!
               Suona in modo da far piangere.</p>
            <p> Lilia penetrò con passo leggero nel salotto dove già si addensavano le ombre.
               Ippolito non la vide. Continuava a svolgere le note sul tema di un lamento dove
               sembravano rivivere a tratti le visioni felici del passato. Con un grido che potè
               appena frenare Lilia riconobbe lo spunto del <emph>Cantico dei Cantici</emph>: "O tu
               che l'anima mia ama!" e la musica ardente, appassionata, voluttuosa, descrisse con
               poche battute i misteri che si comunicano i nidi affondati nei boschi quando sorge su
               di essi l'aurora, gli amori soavi come il miele nei dolci orti chiusi dove le fonti
               mormorano sommessamente, dove ali invisibili frusciano tra gli alti steli e lente si
               aprono le rose nel mistero dei cespugli. La rievocazione era così nitida che Lilia
               credette ancora di udire le acclamazioni del pubblico, nella sala del Conservatorio,
               sorpreso e scosso dal vigore dell'ispirazione. Ma il ricordo, appena tòcco, scomparve
               sopraffatto da un torrente di note vertiginose in cui il motivo si allargava sorgendo
               alla elevatezza concettosa della sintesi; e non erano più gridi, non più lagrime, non
               più lamenti; solo un palpitare d'ala ferita e un ritornello lento, lontano, come di
               singhiozzi soffocati.</p>
            <p>. . . . . . . . . . . . . . . . . . . . . . .</p>
            <p>Non ci si vedeva quasi più nel salotto. Lilia , a tentoni, raggiunse il piano.
               Ippolito la sentì venire e rimase colle mani irrigidite sui tasti mentre ella gli
               circondava la testa adducendola con dolce violenza a riposare sul proprio seno. Poche
               gocce di sudore rendevano madida la fronte del giovine. Ella le asciugò pietosamente
               in silenzio.</p>
            <p>- Lilia ...</p>
            <p>- Amore!</p>
            <p>Alcuni suoni inarticolati uscirono a stento dalle labbra di Ippolito , e Lilia ,
               nello stesso modo che si acqueta un bambino, lo andava accarezzando e mormorava piano
               dei "sì" che non rispondendo a nulla di concreto sembravano pure allearsi al di lui
               dolore e farsene compagni. A un tratto, curvandosi con un movimento alieno da ogni
               sensualità, gli appoggiò la bocca sulle palpebre.</p>
            <p>- Queste lagrime - disse - si convertiranno in serti di gloria. Perchè tu sai amare è
               tua la vittoria del poeta, perchè tu sai piangere sarà tuo il cuore delle
               moltitudini.</p>
            <p>- Io volli solamente il tuo, - mormorò Ippolito .</p>
            <p>- Ah! esso non è che un povero cuore! - esclamò la donna con uno slancio di umiltà
               sincera: - Ben altra è la tua missione, Ippolito . Trattieni le tue lagrime, povero
               amico. Tu le devi portare nel mondo, in mezzo agli uomini che non le conoscono e che
               le chiameranno poesia; ma questa poesia sgorgata da un cuore sanguinante sanerà molte
               ferite. Tu non sai quanti soffrono per la mancanza di comunicazione con un'anima
               sorella perchè cercando anche fra quelli che sembrano i bardi e i custodi della sacra
               fiamma non trovano che fredda erudizione e calcolo di vanità. Ma tu perchè ami e
               perchè piangi avrai qualche cosa da dire a' tuoi simili, tu scenderai nei loro cuori,
               siederai in mezzo a loro e parlando de' tuoi affanni essi crederanno di vedere i
               propri e ti ameranno per questo.</p>
            <p>- Che m'importa se non ho più te?</p>
            <p>Con una gravità profetica Lilia rispose:</p>
            <p>- Io devo morire e la tua gloria sarà immortale.</p>
            <p>- Che m'importa? - ripetè Ippolito .</p>
            <p>Quietamente Lilia soggiunse:</p>
            <p>- Noi avremmo cessato di amarci un giorno forse maledicendoci. Invece ci separe,Remo
               con tanto desiderio ancora; tu metterai il nostro amore nelle tue opere future e ciò
               che era destinato a perire vivrà nei secoli.</p>
            <p>- Vanità!... - mormorò ancora Ippolito .</p>
            <p>- No, - disse Lilia col calore della convinzione - amore eterno! L'amore deve creare
               qualche cosa per raggiungere veramente il suo scopo.</p>
            <p>La mano di Ippolito errante sulla tastiera traeva accordi spezzati.</p>
            <p>- L'amore: - riprese Lilia con un filo di voce: - l'amore quale tu lo sognasti doveva
               essere l'incontro di due creature giovani e pure... Taci, taci, non protestare! Io lo
               so. Vorrei avere quindici anni e un casto fiore da offrirti...</p>
            <p>- Lilia ...</p>
            <p>- Forse - continuò ella senza avvertire l'interruzione, - avremmo potuto essere
               felici. Bada, dico forse. Ad ogni modo la mia fierezza si sarebbe acchetata
               nell'olocausto di tutta me stessa. Così, vedi, non ora, ma più tardi...</p>
            <p>Non compì il suo pensiero. Lasciandosi scivolare lungo la persona del giovine lo
               abbracciò alle spalle e rimase appoggiata a lui colla tenerezza incorporea di chi
               stringe un simulacro. Ippolito sentiva che ella era nella verità. Uccidendo il loro
               amore lo salvava dal disfacimento e dalla putrefazione. Ella amava meno, ma era
               perciò la più forte. L'opera del giustiziere faceva appena tremare la sua piccola
               mano.</p>
            <p>Un sentimento virile di emulazione si fece strada nel cuore di Ippolito . Voleva
               bensì soffrire, piangere, morire anche, ma non essere vile, non essere inferiore a
               lei. Sotto il nuovo impulso una nuova onda di armonie fiorì sui tasti ricercati dalle
               sue dita nervose che sembravamo animare l'avorio, che fremevano al suo contatto come
               persone vive.</p>
            <p>Onde meravigliose di suoni si sparsero così intorno ai due amanti, nell'ambiente
               chiuso del salotto, fra te tenebre sempre crescenti.</p>
            <p>- Egli è forte - pensò Lilia con un sussulto di orgoglio: - Egli riuscirà! Chi udendo
               fra qualche anno queste melodie divine, sospetterà neppure che esse nacquero dallo
               schianto di due cuori, in una sera buia, nel deserto di questa riva e di questo lago?
               Domanderanno: "Dove ha studiato? Chi lo istruì nell'arte dei suoni? A quale scuola
               appartiene?" Nessuno saprà rispondere, ma tutti piangeranno con lui! O amore, amore,
               amore...</p>
            <p>. . . . . . . . . . . . . . . . . . . . . . . . . . . . . . . . . . </p>
            <p>L'oscurità della notte era scesa completa. Dalla camera attigua, dove i servitori si
               erano arrischiati ad accendere un lume, veniva il riflesso di una luce blanda appena
               percettibile nella quale il profilo dei due amanti emergeva con un contorno di
               sogno.</p>
            <p>Nessuna parola fu pronunciata più!</p>
            <p>Dalle spalle di Ippolito le mani di Lilia le erano cadute lungo i fianchi mentre
               soffocava le parole e il respiro per non interrompere la foga di quella ispirazione e
               se ne stava, lei regina di incanti, nell'offuscamento delle tenebre prona al suolo,
               lei trionfatrice del senso, avvinta al fascino della bellezza occulta. E tutte le sue
               ebbrezze passate le parvero cenere in confronto alla transumanazione di
               quell'ora.</p>
            <p>Tacita intanto la grande rivale, la Consolatrice, si avanzava stendendo fra i due
               amanti le sue ali invisibili, sollevando con esse il povero cuore che l'amore aveva
               straziato, portandolo più alto, sempre più alto, dove lo chiamava la pietà del suo
               destino, dove l'arte assorbe le lagrime dell'amore e le tramuta in gloria.</p>
            <trailer>FINE.</trailer>
         </div>
      </body>
   </text>
</TEI>
