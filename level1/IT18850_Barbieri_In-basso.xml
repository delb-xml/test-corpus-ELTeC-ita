<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="en"
     xml:id="IT18850">
   <teiHeader>
      <fileDesc>
         <titleStmt>
            <title>In basso: Edizione ELTeC</title>
            <author ref="viaf:88997390">Barbieri, Ulisse (1841-1899)</author>
            <respStmt>
               <resp>Conversion to TEI-Conformant Markup by</resp>
               <name>Frangipane, Maria Chiara</name>
            </respStmt>
         </titleStmt>
         <extent>
            <measure unit="words">50911</measure>
         </extent>
         <publicationStmt>
            <p> Attribution-NonCommercial-ShareAlike 4.0 International (CC
                                        BY-NC-SA 4.0) Incorporated into the ELTeC release 1.0
                                                <date>14-12-2018</date>
            </p>
         </publicationStmt>
         <sourceDesc>
            <bibl type="printSource">
               <title ref="oclc:1117539024">In basso : romanzo</title>
               <date>1885</date>
               <pubPlace>Roma</pubPlace>
               <publisher>Casa Editrice A. Sommaruga</publisher>
               <idno type="SBN">SBL0416101</idno>
            </bibl>
         </sourceDesc>
      </fileDesc>
      <encodingDesc n="eltec-1">
         <p>Encoded to ELTeC level one</p>
      </encodingDesc>
      <profileDesc>
         <langUsage>
            <language ident="it">Italian</language>
            <language ident="fr">French</language>
            <language ident="la">Latin</language>
            <language ident="en">English</language>
         </langUsage>
         <textDesc>
            <e:authorGender key="M"/>
            <e:size key="medium"/>
            <e:reprintCount key="low"/>
            <e:timeSlot key="T1"/>
         </textDesc>
      </profileDesc>
      <revisionDesc>
         <change when="2019-10-12">Revision in ELTeC format: Frangipane, Maria
                                Chiara</change>
      </revisionDesc>
   </teiHeader>
   <text xml:lang="it">
      <front>
         <div type="titlepage">
            <p>ULISSE BARBIERI</p>
            <p>IN BASSO</p>
            <p>ROMANZO</p>
            <p>PRECEDUTO DA UNO SCHIZZO</p>
            <p>DI</p>
            <p>EDMONDO DE AMICIS</p>
            <p>ROMA</p>
            <p>CASA EDITRICE A. SOMMARUGA E C</p>
            <p>Via dell'Umiltà</p>
            <p>1885</p>
         </div>
         <div type="letter">
                                <!-- Abbiamo messo 'letter' come valore dovendo scegliere tra un ristretto elenco di tipologie, group, liminal, letter, ecc -->
            <p>A</p>
            <p>EDMONDO DE AMICIS</p>
            <p>A te devo, se da qualche anno mi attornia tanta simpatia di
                                        pubblici; a te che grande e letto.... me non grande.... e da
                                        molti.... non letto, presentasti a' tuoi lettori,
                                        sostituendoli ai non miei!... con espansione d'amico ed
                                        ingegno d'artista.</p>
            <p>Pubblicando oggi questo mio lavoro, mi valgo della tua
                                        presentazione ed a te lo dedico, sperando provarti, che
                                        qualche cosa.... de' tuoi consigli ritenni.</p>
            <p>Tu che, di me parlando, tante cose.... mi perdoni, gradiscilo
                                        com'e, e se fosse una corbelleria.... mettila colle
                                        altre.</p>
            <p>Tuo affezionatissimo</p>
            <p>ULISSE BARBIERI.</p>
         </div>
         <div type="liminal">
            <head>ULISSE BARBIERI</head>
            <head>SCHIZZO DI EDMONDO DE AMICIS</head>
            <p>Uscendo sere fa dal teatro Gerbino, dove si rappresentava con
                                        buon successo una nuova commedia di Ulisse Barbieri,
                                        intitolata <emph>Ronzii</emph>, sentii un tale che domandava
                                        al suo vicino:</p>
            <p>- Insomma.... chi è questo Barbieri?...</p>
            <p>E nel fare questa domanda, pigliava la <emph>Gazzetta
                                                d'Italia</emph> da un chiosco, coll'atto di chi
                                        piglia tutti i giorni il medesimo giornale, dal medesimo
                                        rivenditore. - Come!... - dissi tra me - questo signore non
                                        sa ancora chi sia Ulisse Barbieri?... - Ebbene, glielo dirò
                                        io, e glielo dirò appunto sulla sua <emph>Gazzetta</emph>.
                                        Ed ecco come e perchè mi trovo qui a tavolino a mezzanotte
                                        sonata, colla penna in mano e collo spettro di Ulisse
                                        Barbieri davanti. Alla maggior parte dei lettori della
                                                <emph>Gazzetta</emph> non occorre certamente che io
                                        faccia una regolare presentazione del personaggio.</p>
            <p>È Ulisse Barbieri!... l'autore dei drammi terribili, per cui
                                        migliaia di ragazzi e di governanti balzan dal sonno
                                        esterrefatti; il sanguinario trionfatore delle arene; il più
                                        scapigliato ed il più temerario scrittore drammatico
                                        d'Italia. Ma la vera originalità sua non è tanto nelle sue
                                        opere drammatiche, quanto nella sconcordanza singolarissima
                                        che esiste in lui tra l'uomo e lo scrittore. L'uno è
                                        assolutamente l'opposto dell'altro. Il drammaturgo, che vive
                                        di delitti e sguazza nel sangue, è il più mite uomo, il più
                                        buon diavolaccio che esista sotto la cappa del cielo, tanto
                                        che a nessun amico suo, il quale sentisse i suoi drammi
                                        senza sapere che sono suoi, passerebbe mai per la testa che
                                        egli ne fosse l'autore. È una cosa strana, che merita
                                        d'essere spiegata.</p>
            <p>Il Barbieri, nato a Mantova, commise a sedici anni la nobilissima
                                        imprudenza di attaccare ad una cantonata un proclama di
                                        fuoco, col quale eccitava i suoi concittadini ad insorgere
                                        contro gli Austriaci.</p>
            <p>Lo arrestarono, gli trovarono in tasca uno scritto di Mazzini, lo
                                        condannarono a quattro anni di prigione, e li scontò dal
                                        primo all'ultimo: otto mesi nelle carceri di Milano, sedici
                                        mesi nell'ergastolo di Mantova, e due anni alla Giudecca di
                                                Venezia<ref target="#IT_010_N1">(1)</ref>.</p>
            <p>Nell'ergastolo di Mantova visse in comunione, come tutti gli
                                        altri condannati politici, con ogni sorta di malfattori, fra
                                        i quali c'erano degli assassini e dei ladri famosi che
                                        fecero una profonda impressione sulla sua fantasia
                                        giovanile.</p>
            <p>Qui si deve cercare il primo perchè del suo «mondo
                                        artistico.»</p>
            <p>Quanto più la sua indole era mite, tanto più quell'impressione
                                        doveva essere forte e durevole. È nata là senza alcun dubbio
                                        quella sua simpatia fantastica per i soggetti cupi e
                                        terribili, per i grandi facinorosi, e per la feccia delle
                                        infime classi sociali, che manifestò poi nella maggior parte
                                        de' suoi lavori: simpatia prepotente come tutte quelle che
                                        si contraggono nei primi anni, la quale fece forza alla sua
                                        natura e gli impedì d'esprimere sè stesso. Se questo non
                                        fosse avvenuto, io credo che Ulisse Barbieri non avrebbe
                                        scritto che idilii amorosi o commedie pacate e castigate ad
                                        uso degli istituti d'educazione.</p>
            <p>Ma non sarebbe arrivato certamente, per questa via, alla fama
                                        vasta e rumorosa a cui arrivò per via dei delitti.</p>
            <p>Ora non c'è arena d'Italia in cui non abbia sollevato una
                                        tempesta d'applausi o di fischi, non c'è cantonata di casa,
                                        da Susa a Siracusa, che non abbia portato l'annunzio d'uno
                                        de' suoi drammi spettacolosi; e non c'è forse un italiano
                                        che sappia leggere, eccetto il mio incognito di Torino, al
                                        quale il nome del Barbieri non faccia balenare alla mente la
                                        lama d'un pugnale o l'occhio stravolto d'un moribondo.</p>
            <p>Egli non è a Torino che da pochi mesi, e già tutti lo conoscono o
                                        per il Carignano, o per il Gerbino, per un suo successo, o
                                        per una sua caduta, o per le sue cronache, o per le sue
                                        appendici.</p>
            <p>Servì non poco a farlo conoscere un suo indescrivibile soprabito
                                        color cacao, ornato da due spaventevoli rivolte di velluto
                                        cioccolatte, la cui origine è un argomento di viva curiosità
                                        per i suoi amici. Anche la sua figura è notevole. È alto,
                                        snello: una figura di primo attore: di viso bruno, pieno di
                                        benevolenza. Anni sono, portava i capelli lunghissimi
                                        cadenti sulle spalle; ora li ha corti con qualche pelo
                                        bianco. Mettetegli sulla testa un cappelletto aereo e nelle
                                        mani un par di guanti che non si toglie mai, fuorchè a
                                        tavola e a letto, ed avrete il suo ritratto. Qualche volta
                                        si vede rientrare in città, reduce dalla caccia, con una
                                        grande bisaccia a tracolla e con un enorme bastone sul quale
                                        si rizza una grossa civetta arruffata e minacciosa come uno
                                        dei sinistri personaggi de' suoi drammi, e tutti dicono:
                                        ecco Ulisse Barbieri. Ma la sua vita non la conoscono bene
                                        che i suoi amici intimi e i capocomici. Ed è davvero una
                                        stranissima vita. Se un Mürger italiano scrivesse un'altra
                                                <foreign xml:lang="fr">Vie de Bohème</foreign>, il
                                        Barbieri avrebbe il diritto di esserne scelto a
                                        protagonista. La sua esistenza è un continuo pellegrinaggio.
                                        Egli è l'Ebreo errante della letteratura italiana. Non ha
                                        sede fissa. Vive dove si rappresenta un suo dramma o dove si
                                        pubblica un suo romanzo. Nessuno può dire d'aver viaggiato
                                        l'Italia quanto lui e d'averne viste di tutti i colori.
                                                <quote>Tutto ei provò!</quote>...</p>
            <p>Può dire d'essere stato chiamato in palco alla rappresentazione
                                        del suo <emph>Lord Byron</emph>, dal principe Umberto, che
                                        gli regalò una spilla di brillanti, e d'essere un giorno
                                        arrivato a Napoli con cinque, ma proprio con cinque
                                        centesimi in tasca, senza sapere da che parte voltarsi per
                                        compire la lira.</p>
            <p>Ricevette una lettera di congratulazione da Victor Hugo, e giocò
                                        le sue commedie al biliardo, atto per atto, con più d'un
                                        capocomico; riportò trionfi strepitosi e fece dei
                                        capitomboli unici nella storia del teatro.</p>
            <p>Passò quattro volte, in certe annate, da una prosperità non mai
                                        sperata, al più vivo e fresco verde primaverile, offrendo
                                        alla stessa città lo spettacolo di quattro successivi
                                        travestimenti compiuti.... fatta eccezione dei guanti, i
                                        quali non seguono mai le vicissitudini della sua fortuna.
                                        Dagli onori del proscenio al monte di pietà, dalla stamperia
                                        alla gazzetta, dal salotto del letterato denaroso alla
                                        soffitta del collaboratore disperato, fu da per tutto e fece
                                        di tutto, fuorchè una bricconata. Perchè è un <foreign xml:lang="fr">Bohème</foreign> sì.... ma di
                                        purissima lega; capace d'ogni cosa.... sulle scene, perla
                                        d'uomo fuor di teatro ed indefessamente operoso, qualità
                                        molto rara fra i suoi fratelli in scapigliatura letteraria.
                                        Avrà forse già scritto un centinaio tra drammi e commedie.
                                        Non li ricorda tutti nemmeno lui. Pregato di farne un
                                        elenco, non accenna che i principali ed è amenissimo. Non
                                        solo non dimentica i grandi fiaschi, ma li enumera con la
                                        più amabile disinvoltura, con un sentimento quasi di
                                        compiacenza, come un veterano le sue ferite, persuaso che le
                                        grandi cadute non le fanno se non i lavori di grande
                                        ardimento.</p>
            <p>Vi dice ingenuamente, sorridendo: - Mi hanno fischiato,
                                        sapete!... ma, dico, furiosamente, spietatamente
                                        fischiato!... Bisognava sentire. Pareva un uragano. Era uno
                                        spettacolo degno d'esser visto....</p>
            <p>A Milano gli seguì un caso, che credo senza riscontro negli
                                        annali dei disastri drammatici. Furono rappresentati in tre
                                        sere consecutive, in tre teatri diversi, tre suoi diversi
                                        drammi: <emph>Il nano della strega</emph> al Re nuovo,
                                                <emph>Le storie moderne</emph> al Re vecchio,
                                                <emph>I ladri umanitari</emph> al Fossati, e fecero
                                        tutti e tre, dice egli stesso, tre così precipitose, così
                                        fragorose cadute, che fu costretto a scappare non solo da
                                        Milano, ma dalla Lombardia. Ma egli si rialza dai
                                        capitomboli con una elasticità di acrobata più sano e più
                                        ardito di prima, e mette subito mano ad un lavoro più
                                        vasto.</p>
            <p>Nessuno argomento lo sgomenta, nessuna difficoltà artistica o
                                        storica lo arresta.</p>
            <p>Se gli si dicesse <foreign xml:lang="la">ex abrupto</foreign>: -
                                        Ulisse, fatemi un dramma in trenta atti da rappresentarsi in
                                        cinque sere, sul ventinovesimo re dell'ottantesima dinastia
                                        dei Kin-Kong-King, è capace di rispondere: - Ve lo do la
                                        settimana ventura - se pure non l'ha già fatto. Ha scritto
                                        l'Aida in una notte al caffè della stazione di Milano sopra
                                        una semplice relazione dal <emph>Cairo</emph> del Filippi, e
                                        si replicò diciassette sere. Ha messo in iscena <emph>Gesù
                                                Cristo</emph>, <emph>Giulio Cesare</emph>,
                                                <emph>Troppmann</emph>, <emph>Lohengrin</emph>,
                                                <emph>Adamo</emph>, <emph>Uraja</emph>,
                                                <emph>Barbara Ubrik</emph>, <emph>Verzeni</emph>,
                                                <emph>Lincoln</emph>, <emph>Booth</emph>. Ha colto a
                                        volo tutti i più strepitosi titoli per dramma che sono
                                        passati a traverso l'Europa da quindici anni a questa parte;
                                        anzi il più delle volte ha fatto il dramma per il titolo. E
                                        qualche volta ha fatto di più: ha inventato titolo e dramma
                                        per una semplice ragione di consonanza con un altro titolo.
                                        Fece, per esempio, <emph>Il frate di Segovia</emph> senza
                                        argomento preconcetto, unicamente per far eco alla
                                                <emph>Monaca di Cracovia</emph> (pure sua) che aveva
                                        avuto fortuna. Così per il titolo, fece: <emph>Ferreol
                                                II</emph>, <emph>La principessa visibile</emph>,
                                                <emph>Lo spettro bianco del castello rosso</emph>, e
                                        voleva scrivere, se non sbaglio, <emph>La donna che
                                                piange</emph>, dopo la pubblicazione del romanzo di
                                        Victor Hugo: <emph>L'uomo che ride</emph>. Immaginate pure i
                                        più bizzarri titoli del mondo: o se n'è già servito, o
                                        almeno ha già pensato a servirsene. Nessuno può
                                        suggerirgliene uno nuovo.</p>
            <p>Un amico gli disse un giorno in un caffè, credendo d'aver fatta
                                        una trovata: - Barbieri, tu dovresti fare un dramma
                                        intitolato: <emph>La morte di Dio!</emph>...</p>
            <p>- L'ho già ammazzato.... - rispose Barbieri. Aveva scritto
                                        l'Ateo, e lo voleva intitolare: <emph>La morte di
                                        Dio</emph>. Ma la bizzarria dei titoli è poca cosa in
                                        confronto de' suoi ardimenti scenici. Nei <emph>Drammi del
                                                Deserto</emph>, rappresentato alla Commenda di
                                        Milano, mise in iscena due leoni vivi del serraglio di
                                        Bidel; anzi scrisse il dramma apposta per i due leoni, che
                                        apparivano sul palcoscenico chiusi in una grande gabbia,
                                        nascosta da una foresta di bambù, e divoravano ogni sera due
                                        condannati a morte rappresentati da due cosce di cavallo; il
                                        tutto sotto la direzione del Barbieri, al quale un ruggito
                                        inaspettato d'uno dei due insoliti attori procurò l'ultima
                                        sera un'acclamazione frenetica. Una volta volle fare un
                                        dramma in cui uno dei personaggi principali doveva essere un
                                        morto imbalsamato, e nel <emph>Troppmann</emph>, non
                                        parendogli sufficiente l'orrore del fatto reale, ha dato al
                                        protagonista un complice che muore avvelenato e ubriaco. Il
                                        più curioso ancora sono gli incidenti, i piccoli episodi
                                        comici che si riferiscono a molti suoi drammi. Mi ricordo
                                        sempre, fra gli altri, del dramma intitolato
                                                <emph>L'assassinio di Abramo Lincoln</emph>, per una
                                        saporitissima nota che lessi anni sono accanto a questo
                                        titolo, scritta di pugno del Barbieri, in un elenco
                                        (approssimativo) de' suoi lavori teatrali, la quale diceva:
                                        «Feci questo dramma con la collaborazione del Codebò.
                                        Dovevamo batterci, tanto a ciascuno di noi pareva orribile
                                        quello che aveva fatto l'altro. Ma Leopoldo Marenco accomodò
                                        la lite e sei repliche finirono di rappattumarci.» Mi
                                        ricordo pure che al <emph>Marco la Guida</emph> c'era una
                                        nota relativa a un certo arrosto di fegatini fatto colla
                                        corona d'alloro che avevano data all'autore nel teatro di
                                        Lodi la sera della rappresentazione. E a proposito d'un
                                        altro dramma c'era scritto: «Domandai al copocomico la somma
                                        totale.... pigliandomi tempo otto giorni a scriverlo; ma non
                                        volle darmene che la quarta parte e gli portai il lavoro
                                        finito dopo due giorni.»</p>
            <p>Singolare sistema di compensazione!... Non si deve però credere
                                        che facendo il dramma in otto giorni egli ci avrebbe
                                        dedicato un maggior numero di ore, perchè fa tutto di getto,
                                        d'un fiato solo, e dura fatica a seguire colla penna la
                                        rapidità del lavoro intellettuale. Non corregge; spesso non
                                        rilegge. L'Aida la rimise al capocomico senza averla letta.
                                        Non è abbastanza paziente da aspettare i secondi
                                        pensieri.</p>
            <p>Il tempo che altri impiega a emendare egli lo dedica a nuovi
                                        lavori. Se si mettesse a correggere, farebbe senza
                                        accorgersene un lavoro nuovo di pianta sopra il primo
                                        lavoro; come seguiva ad Alessandro Dumas, che assistendo
                                        alla rappresentazione d'una commedia, ci fabbricava su
                                        un'altra commedia e non sentiva più quella. L'immaginazione
                                        è la sua qualità predominante. I soggetti, le idee, le tele,
                                        non gli mancano mai; gli si svolgono anzi nella mente l'un
                                        dall'altro, l'uno sull'altro, con un'abbondanza e una
                                        prestezza che lo confonde e lo soverchia. Quello che gli
                                        manca piuttosto è la misura, l'arte di padroneggiare sè
                                        medesimo, il senso della convenienza, le sfumature, i
                                        piccoli mezzi che, accumulati, producono i grandi
                                        effetti.</p>
            <p>O la imbrocca o non la imbrocca....</p>
            <p>Il mondo aristocratico, per citare un esempio, ed il mondo
                                        finanziario, che egli tratta spesso e volentieri, non lo
                                        conosce affatto per esperienza; se lo foggia di suo capo.
                                        Caratteri, avvenimenti, linguaggio, è tutto di maniera; il
                                        suo stile ha dei ricordi eufonici, uno stile saltellante,
                                        variopinto, di cento stili, qualche volta non privo di forza
                                        e di colore, tempestato di punti esclamativi e di puntini,
                                        pieno di capricci e di formule vaghe, che ricordano alla
                                                lon<emph>tana</emph> le pagine più misteriose di
                                        Victor Hugo. Ma queste sono minuzie a cui non ha tempo di
                                        badare nella foga delle grandi composizioni, e il pubblico
                                        d'altra parte non gliene chiede conto. Le platee gli sono
                                        quasi sempre benevole; conosce mezzo mondo, e mezzo mondo
                                        gli vuol bene. E anche a chi non lo conosce di persona
                                        inspirano una certa curiosità simpatica le sue audacie, le
                                        sue esagerazioni giovanili, l'ingenuità delle sue tirate
                                        contro la società che non conosce, e il vedere con quali
                                        speciose industrie lotta cogli argomenti superiori alle sue
                                        forze e con quali arrabbiati sforzi si mantiene in bilico,
                                        qualche volta sopra un filo di seta, e come casca proprio di
                                        picchio e tutto di un pezzo, quando casca; e di che strani
                                        colori si tingono certi sentimenti e certe idee, passando a
                                        traverso alla sua bizzarra fantasia. Questa disposizione
                                        amichevole del pubblico non ebbe poca parte in molti de'
                                        suoi buoni successi, fra i quali ce ne furono di quelli
                                        veramente «colossali,» come quello della rivista <emph>A
                                                zig-zag</emph>, rappresentata al Dal Verme, con
                                        grandioso apparato, trenta sere consecutive. Poichè non
                                        trattò solamente il dramma e la commedia in prosa e in
                                        versi, ma il proverbio e la rivista e il melodramma e la
                                        parodia e la bizzarria e il bozzetto e la composizione
                                        drammatica non rappresentabile, e, se c'è qualche altra
                                        cosa.... anche quella!</p>
            <p>Tutto ciò nel campo teatrale.</p>
            <p>Ci sono poi i romanzi, dei quali c'è da farne una piccola
                                        biblioteca. Venuti fuori in tutte le forme possibili, in
                                        giornali, in volumi, a dispense, illustrati, editi perfino
                                        da merciaiuoli di libri girovaghi, quasi tutti di
                                        un'orditura vasta ed intricata, affollati di personaggi di
                                        tutte le classi, straricchi di episodi, pieni di descrizioni
                                        fantastiche e di scene drammatiche, alcuni dei quali hanno
                                        per teatro mezza la terra e sono illuminati qua e là da vivi
                                        lampi d'ingegno e rivelano facoltà artistiche non educate ma
                                        forti.</p>
            <p>E quasi tutti portano nel titolo il suggello dell'autore, come:
                                                <emph>Il palazzo del diavolo</emph>, <emph>I
                                                sotterranei farnesiani</emph>, <emph>Nina di
                                                Trastevere</emph>, <emph>Gl'incendiari della
                                                Comune</emph>, <emph>L'isola dei predatori</emph>,
                                                <emph>La strega di Campo de' fiori</emph>, <emph>Le
                                                orge della regina di Spagna</emph>, <emph>I misteri
                                                di un convento</emph>, <emph>Lucifero</emph>,
                                                <emph>Trenta omicidii per un'ora d'amore</emph>,
                                                <emph>I briganti greci</emph>, ed altri, di cui il
                                        Barbieri stesso sarebbe imbarazzato a dare il catalogo
                                        compiuto. E non parlo dei vari volumi di poesie liriche
                                        fatte ad ore perdute, quasi tutte di metri bizzarri e non
                                        prive davvero di idee originali, come ad esempio quella che
                                        fece sulle rive del mare a Catania, nella quale, stizzito
                                        per un'infedeltà d'una sua amante, vuol prendere a schiaffi
                                        la luna. E lascio da parte le <emph>Novelle</emph>, gli
                                                <emph>Studi</emph> e le <emph>Strenne</emph> (la
                                        casa Ripamonti di Milano ne ha quattro), e i piccoli
                                        opuscoli d'occasione sopra i grandi processi, e gli infiniti
                                        giornaletti nati e morti fra le sue braccia, tra i quali c'è
                                        chi si ricorderà del <emph>Messia</emph>, uscito sei volte a
                                        Firenze e sei volte sequestrato. Povero illuso di
                                                <emph>Messia</emph>!... che pretendeva di
                                        smascherare i malfattori in guanti gialli coll'ingenua penna
                                        d'Ulisse. Ora domanderà qualcuno in che maniera il Barbieri,
                                        che è ancora giovane, ebbe il tempo di metter fuori tanta
                                        roba. È facilmente spiegato. Egli vive immaginando e
                                        scrivendo come vive respirando. Scrivere non è un lavoro per
                                        lui, è il suo modo di essere. Gl'infiniti pensieri che gli
                                        altri dedicano alle cure della vita, egli li dedica tutti
                                        all'arte. Non sperpera assolutamente un briciolo della sua
                                        attività mentale, fuori della sfera letteraria. La sua
                                        giornata non è divisa a ore, è divisa a capitoli di romanzi
                                        od a scene di commedie. Supponete che si levi alle nove.
                                        Fino alle dieci scrive un <emph>zig-zag</emph> per la
                                                <emph>Nuova Torino</emph>; facendo colazione
                                        almanacca una parodia drammatica; poi va al teatro ad
                                        assistere ad una prova, e strada facendo compone, o
                                        piuttosto.... perde una lirica!...</p>
            <p>Dopo, torna a casa a stendere un atto d'un dramma storico; steso
                                        l'atto, va in un caffè solitario d'un sobborgo a tirar giù
                                        otto pagine di romanzo che deve dare al giornale alle
                                        quattro, poi a pranzo a finire la parodia della mattina, poi
                                        in un'osteria malfamata a far degli studi sulla lingua
                                        furfantina con un vecchio soggetto di questura, poi di nuovo
                                        al teatro a sentire una commedia nuova, della quale farà un
                                        resoconto per la gazzetta da mezzanotte alle due. E mentre
                                        si fanno le prove d'un suo dramma a Torino, si stampa un suo
                                        romanzo a Como, ed esce una sua leggenda in appendice a
                                        Napoli. Fra stampe, prove di teatro e lavori, non gli resta
                                        il tempo a vivere un'ora della vita reale. Egli è sempre
                                        circondato dal suo corteo fantasmagorico di carnefici, di
                                        principi, di assassini, di streghe e di leoni, e non
                                        s'accorge di vivere in questo mondo che quando è riscosso
                                        improvvisamente dal suono degli applausi o dei fischi.</p>
            <p>Non gli date un appuntamento a mezzogiorno: è facile che se ne
                                        ricordi alle quattro. Non sa mai certamente il giorno della
                                        settimana, e non sono neanche certo che, interrogato
                                        all'improvviso, sappia dire in che anno siamo. Oggi è a
                                        Torino, fra sei giorni si sarà forse già trapiantato a
                                        Palermo co' suoi manoscritti, colla sua civetta; e così egli
                                        gira il mondo da quindici anni seminando drammi e romanzi,
                                        sempre giovane, sempre allegro, sempre pieno di grandi
                                        disegni e di grandi speranze, sempre scannato e sempre buon
                                        figliuolo, e sarà tal e quale fra trent'anni.... salvo
                                        qualche pelo bianco di più sulla testa e qualche centinaio
                                        di drammi di più sulla coscienza e salvo ancora (glielo
                                        auguro di cuore) una bella villetta sul lago di Como; tardo
                                        ma dolce frutto de' suoi mille volumi, sulla porta della
                                        quale egli potrebbe scrivere:</p>
            <p>«Qui.... riposa dal suo pellegrinaggio semisecolare....» e sotto,
                                        invece del suo nome, un verso di Dante accomodato:</p>
            <quote>Colui che tinse il mondo di sanguigno!...</quote>
            <p>Torino 1876.</p>
         </div>
      </front>
      <body>
         <div xml:id="IT01001" type="chapter" n="1">
            <head>CAPITOLO I</head>
            <head>GENNARACCIO</head>
            <p>Da ponte Sisto guardando a destra quei gruppi di case che
                                        fiancheggiano le rive del Tevere, e che oggi stanno
                                        scomparendo, si era colpiti dall'imponenza cupa ed in un
                                        pittoresca d'un quadro bizzarro.</p>
            <p>Non è la Roma antica, dalle marmoree colonne, dai grandiosi
                                        edifici, col suo Campidoglio, co' suoi giardini cesarei, col
                                        suo Colosseo - col fasto pomposo del Foro Traiano, cogli
                                        archi maestosi del tempio della Pace, di Vesta, di Pallade e
                                        di Minerva, che vi sta dinanzi, - quella Roma, con tutta
                                        infine la gigantesca imponenza che rivive oggi ancora nelle
                                        sue rovine - ma è la Roma medievale, che vi si affaccia al
                                        pensiero, ricordando il ghetto co' suoi cancelli di ferro, -
                                        le bolle papali che vi rinserravano, tenuta allo stato di
                                        mandria,</p>
            <quote>Meno la libertà dei verdi pascoli....</quote>
            <p>una massa di gente che era costretta a vivervi appartata,
                                        ammucchiata, in fetenti casupole prive d'aria e di luce,
                                        quasi.... di sole!</p>
            <p>Massa a cui erasi proibito qualsiasi contatto col resto della
                                        città e persino col Trastevere, che gli stava di faccia
                                        colla sua franca arditezza - colla sua rumorosità popolana -
                                        colla sua vita piena di moto - co' suoi balli - colle sue
                                        feste - colle sue lotte cittadine, a cui prendevano parte
                                        con tanto vigore, facendone pagare i cocci.... al ghetto,
                                        che trovava nel Trastevere tutt'altro che un buon
                                        vicino!...</p>
            <p>All'epoca in cui avvengono i fatti che stiamo narrando, il ghetto
                                        non aveva già più i suoi cancelli di ferro. - Il progresso
                                        umano, nella sua corsa attraverso alle rovine dei
                                        pregiudizi, li aveva abbattuti.</p>
            <p>Al di qua.... come al di là del fiume che corre verso porto
                                        d'Anzio per gettarsi ardito negli abbracci del mare, le case
                                        spiccano sulle due rive, ugualmente libere ed ugualmente
                                        sudice.</p>
            <p>Sulla riva destra soltanto, sembrano più cupe.</p>
            <p>Il fiume quando si gonfia.... riserba le sue prime visite al
                                        ghetto, e per qualche metro sul suo livello le case che
                                        fiancheggiano la riva sono fasciate, per così dire, da una
                                        mucosità nerastra.</p>
            <p>Le finestre sono alte - e quei basamenti, che si affondano nel
                                        fiume danno alle case l'aspetto di informi torrioni.</p>
            <p>Tra una casa e l'altra si vedono delle fessure - sono piccole
                                        stradicciuole che le dividono; - sembrano scolatoi. Vi si
                                        vedono inferriate di cantine a cui s'abbarbica qua e là
                                        qualche cosa di verde, che pare erba - strati di
                                                <emph>ninfa</emph> lasciativi dalle acque. A
                                        metterci sopra le mani, si sente sotto al tatto qualche cosa
                                        di viscido; vi premete su, ed il dito s'affonda in una
                                        poltiglia melmosa.</p>
            <p>È davanti ad una di queste straducce che mettono alla riva del
                                        fiume per un declivio paludoso e per mezzo di qualche
                                        gradino, che la notte del 30 dicembre 1852 si fermava una
                                        barca guidata da due uomini.</p>
            <p>Tra le tenebre della straduccia, qualche cosa si mosse. - Dalla
                                        barca partì un fischio. - Due ombre rasentando il muro si
                                        diressero in giù.... verso lo sbocco della viuzza.</p>
            <p>La notte era scura, il Tevere rompendosi contro gli archi del
                                        ponte ed urtando contro i basamenti delle case, mandava una
                                        specie di cupo brontolìo.</p>
            <p>- Che c'è?... - chiese una voce.</p>
            <p>- <emph>Roba</emph>.... - rispose un'altra voce dalla barca.</p>
            <p>- Va bene.</p>
            <p>- È tutto pronto?</p>
            <p>- Sì....</p>
            <p>Da una finestra così stretta che pareva una fessura scavata nel
                                        muro, trasparì un raggio di luce.</p>
            <p>Erasi al certo, internamente, acceso un lume.</p>
            <p>Dal vano d'una porticina che non aveva altro colore, tranne
                                        quello del sudiciume che su vi era impresso, si sporse in
                                        fuori una testa d'uomo.</p>
            <p>- Siamo qui.... - risposero due voci dalla viuzza.</p>
            <p>L'uomo che aperse la porta era una specie di gigante, dalle
                                        membra tarchiate, alto sei piedi, e dalla faccia grossa,
                                        animata da due piccoli occhietti che sembrava si
                                        affondassero sotto le forti rughe della fronte
                                        sporgente.</p>
            <p>Dovette chinarsi per passarvi, e mentre si chinava, tratta dalla
                                        cintola una pistola, la spianò verso i due di cui avea
                                        intese le voci senza vederne le facce.</p>
            <p>- Metti via quel gingillo - gli disse uno dei due - e
                                        sbrighiamoci.</p>
            <p>Il gigante rimise la pistola alla cintola e s'avviò coi due verso
                                        la barca.</p>
            <p>- Che uno di voi la tenga ferma - ordinò con accento di comando
                                        uno dei rematori, gettando una corda sulla riva.</p>
            <p>La corda fu afferrata.</p>
            <p>- C'è Pietro?</p>
            <p>- Sono qui - rispose un'altra voce.</p>
            <p>- È su?...</p>
            <p>- Sì.</p>
            <p>- Rinvenuta?...</p>
            <p>- No....</p>
            <p>Queste poche parole furono scambiate rapidamente tra l'uomo che
                                        pareva il capo di quella tenebrosa spedizione ed un
                                        vecchietto secco, ma svelto ancora e robusto, che aveva
                                        risposto al nome di Pietro.</p>
            <p>Uno dei due comandava, si capiva chiaramente; l'altro
                                        obbediva.</p>
            <p>Il gigante era rimasto in disparte.</p>
            <p>L'uomo che era già saltato a riva, si rivolse a lui.</p>
            <p>- Se c'è qualche cosa di nuovo, conosci il fischio - gli
                                        disse.</p>
            <p>Il gigante assentì.</p>
            <p>Pietro si trasse indietro con una specie di reverenza.</p>
            <p>L'uomo andò dritto verso la porta lasciata aperta dal gigante,
                                        entrò in un angusto corridoio, accese uno zolfanello, guardò
                                        innanzi a sè, vide una piccola scala, ne salì i pochi
                                        gradini e si trovò in una larga cameraccia.</p>
            <p>Era quella dalla cui unica finestra era trasparito quel raggio di
                                        luce veduto dal Tevere e che doveva apparentemente
                                        indicargli un punto fisso per approdarvi colla barca.</p>
            <p>Nella camera non c'era che una tavola, sulla tavola una lanterna
                                        accesa. Nel fondo una specie di canile, su cui era distesa
                                        una forma umana.</p>
            <p>Egli ristette sulla soglia, benchè debolmente rischiarato dalla
                                        luce proiettata dalla lanterna.</p>
            <p>Era un uomo di circa 40 anni, nel pieno sviluppo della sua
                                        vigoria: una corta barba nera incorniciava il suo volto
                                        dalla carnagione olivastra dei meridionali. L'occhio nero
                                        lampeggiavagli sotto l'arco delle lunghe sopracciglia; alta
                                        aveva la fronte, benchè coperta da un cappello a larghe ale.
                                        Vestiva una larga giacca di fustagno color marrone
                                        cascantegli sui calzoni allacciati sul ginocchio dalle
                                        lunghe uose di corame. Il collo della camicia di tela
                                        greggia era rivoltato sul bavero della giacca aperto
                                        dinanzi, ed allacciato da una sciarpa a colori annodata da
                                        un anello.</p>
            <p>S'avvicinò alla tavola, prese la lanterna e ne diresse la luce
                                        verso un angolo della camera.</p>
            <p>Gli stava dinanzi, distesa sopra un materasso, una fanciulla le
                                        cui vesti d'una semplicità elegante la rivelavano
                                        appartenente ad una distinta posizione sociale.</p>
            <p>Era immobile come se fosse morta, eppure il pallore quasi
                                        cadaverico del suo volto nulla toglieva alla sua bellezza;
                                        pareva che vi aggiungesse anzi un fascino di più.</p>
            <p>I suoi grandi occhi, che dovevano essere azzurri come il cielo,
                                        erano chiusi; i suoi capelli biondi cadevano
                                        disordinatamente scomposti intorno a quel suo volto d'angelo
                                        e formavano una specie di frangia d'oro a quell'immondo
                                        cencio su cui posava il capo.</p>
            <p>Una delle sue mani, bianca più dei pizzi che ornavano le maniche
                                        della sua veste di seta nera, cascata inerte sul fianco,
                                        penzolava sull'orlo del materasso e sfiorava il sucido
                                        pavimento; coll'altra coprivasi il petto, quasi che prima
                                        d'essere sopraffatta da quella letargia in cui era immersa,
                                        fosse sopravvissuto in lei, superiore alla prostrazione
                                        istessa delle fibre, un sentimento di pudore.</p>
            <p>L'uomo, ritto, immobile, la guardava; - sembrava preoccupato; la
                                        fissava, la fissava sempre e come sotto l'impressione d'un
                                        pensiero che impadronivasi di lui.</p>
            <p>Le sue labbra contraevansi e lampeggiava cupamente l'occhio nero
                                        sotto l'arco delle folte sopracciglia.</p>
            <p>- Imbecilli!... - mormorò - non è di queste colombe che si lascia
                                        togliere Gennaraccio.</p>
            <p>- Pietro!... - chiamò, affacciatosi alla scala.</p>
            <p>- Eccomi - rispose una voce.</p>
            <p>- Quando verrà qui?...</p>
            <p>- Chi?... - chiese Pietro, che erasi in quel momento affacciato
                                        alla soglia.</p>
            <p>- Lei.</p>
            <p>- Domani.</p>
            <p>- Sei pronto tu?...</p>
            <p>- Corpo di Sa<emph>tana</emph>sso!... - esclamò Pietro - non si
                                        dice mai di no.... a...</p>
            <p>Gennaraccio, poichè era lui.... il famoso capo delle misteriose
                                        associazioni che pullulavano nella Roma notturna di allora,
                                        gli chiuse la bocca con una manata che parve un ceffone.</p>
            <p>- Zitto - gli disse.</p>
            <p>- Che si fa?... - chiese Pietro.</p>
            <p>- Subito alla barca.</p>
            <p>- Con quest'affare qui? - balbettò Pietro, accennando la
                                        fanciulla.</p>
            <p>- Sì....</p>
            <p>- Dove si va?</p>
            <p>- Ci vado solo.</p>
            <p>Pietro chinò il capo.</p>
            <p>La fanciulla era sempre svenuta.</p>
            <p>Gennaraccio aveva acceso un cerino e l'aveva accostato alle sue
                                        labbra.</p>
            <p>La fiammella si agitò.</p>
            <p>- Va bene.... - disse - l'aria della notte la farà rinvenire....
                                        Ma è bene che rinvenga più tardi!... Su dunque, svelti e
                                        senza far chiasso - non dico che mi dispiaccia di trovarmi a
                                        tu per tu colla <emph>nera</emph>, ma in questo momento
                                        m'impaccerebbe.</p>
            <p>Pietro s'era recata fra le braccia la fanciulla.</p>
            <p>- Pesa meno d'una piuma - osservò.</p>
            <p>- Fa' piano.</p>
            <p>Scesero. - Furono sulla riva in un istante e la deposero nel
                                        fondo della barca.</p>
            <p>Gennaraccio vi era già salito e vi aveva distesa sul fondo una
                                        coperta di lana.</p>
            <p>- Ohe!... è.... gentile l'amico.... - borbottò il gigante.</p>
            <p>- Lascia!... - ordinò Gennaraccio all'uomo che teneva la corda.
                                        Pietro fece l'atto di saltare nella barca.</p>
            <p>- Basto io - gli disse il bandito con accento di comando.</p>
            <p>Pietro s'inchinò.</p>
            <p>- Che devo dire? - chiese umilmente.</p>
            <p>- Quello che hai veduto.</p>
            <p>- Null'altro?</p>
            <p>- No.</p>
            <p>Con un colpo di remo la barca fu spinta al largo, e, trasportata
                                        dalla corrente, non divenne più, dopo pochi istanti, che un
                                        punto nero appena percettibile che andava scomparendo a poco
                                        a poco.</p>
            <p>*</p>
            <p>I quattro uomini rimasti sulla riva si guardarono in faccia,
                                        esprimendo quel sentimento di meraviglia che si sarebbero
                                        ben guardati dal lasciar trasparire in presenza del temuto
                                        trasteverino, di cui conoscevano per filo e per segno le
                                        gesta.</p>
            <p>- Ci capisci qualche cosa tu?... - chiedeva il gigante a
                                        Pietro.</p>
            <p>- Gennaraccio.... è Gennaraccio - rispose l'interrogato.</p>
            <p>- Vorrei però sapere perchè....</p>
            <p>- E ciò che fa è ben fatto - riaffermò il compagno.</p>
            <p>- Anche quando....</p>
            <p>- Anche quando, per impedire che si dicano delle bestialità, vi
                                        mette una mano sulla bocca - concluse Pietro trionfalmente -
                                        a rischio di cacciarvi in gola tutti i denti, come ha fatto
                                        con me. Per fortuna i denti li ho buoni! - soggiunse poi,
                                        mostrandoli con un sorriso di compiacenza.</p>
            <p>- Eh via, lo sappiamo! - osservarono con una specie di ringhio i
                                        tre compagni.</p>
            <p>- Avreste qualche cosa da ridire?</p>
            <p>- Noi?... Niente.... si diceva....</p>
            <p>- Quello che non mi preme di sapere.</p>
            <p>- C'è altro da fare qui?</p>
            <p>- No.</p>
            <p>- <emph>Squaiamoci</emph> allora....</p>
            <p>- Lo pensavo anch'io - mormorò il gigante. - Dove si va?</p>
            <p>- Laggiù. C'è seduta.</p>
            <p>- Tanto meglio.</p>
            <p>Pochi istanti dopo, il lume era spento, la porta era chiusa, il
                                        vicolo deserto. Il Tevere soltanto continuava a mandare il
                                        suo sordo brontolio, e la barca su cui stava ritto
                                        Gennaraccio vogando a due braccia, or rialzandosi in tutta
                                        l'altezza della persona, ora curvandosi per rituffare i
                                        remi, correva, correva sul Tevere come un fantasma.</p>
         </div>
         <div xml:id="IT01002" type="chapter" n="2">
            <head>CAPITOLO II</head>
            <head>I SOCI DEL <emph>puntarolo</emph>
            </head>
            <p>Dal Ghetto ai Monti c'è un bel tratto di strada, ma quando ci
                                        sono degli affari in giro, bisogna pur muoversi, ed i nostri
                                        quattro galantuomini notturni, presa, uno una via, l'altro
                                        un'altra....</p>
            <p>Per diversi sentier che al loco adducono,</p>
            <p>come direbbe un poeta, adoperando, come licenza lirica che
                                        permette tante cose.... sentiero per strada, arrivarono
                                        precisamente al <emph>loco</emph>.</p>
            <p>Uno dei quattro sbucava, che era appena passata la mezza, dal
                                        Macel dei Corvi, uno veniva dall'Agnello, il terzo scendeva
                                        dalla lunga scala di Cianca Leone, il quarto passava,
                                        venendo in giù, dinanzi al vicolo chiuso, ma non fece che
                                        passarvi, perchè le strade <emph>chiuse</emph> non avevano a
                                        quanto pare.... da lui, neppure un briciolo di simpatia.
                                        Passandovi dinanzi, egli non l'onorò che d'un olimpico
                                        sguardo di sprezzo.</p>
            <p>I primi ad incontrarsi furono Pietro ed il gigante.</p>
            <p>- Quella canaglia d'un <emph>Guercio</emph> cammina a passi di
                                        lumaca - borbottò.</p>
            <p>- Sfido io!... - rispose Pietro, - deve allargar l'altro per
                                        trovare la strada.</p>
            <p>- Da dove viene?</p>
            <p>- Dall'Agnello.</p>
            <p>- Siamo sul posto.</p>
            <p>- E la <emph>volpe</emph> è in casa.... - susurrò dietro essi una
                                        voce.</p>
            <p>Si volsero, e benchè sembrasse al gigante d'aver riconosciuta la
                                        voce, si guardò intorno trasalendo.</p>
            <p>Dal vano d'una porta si sporse in fuori una testa.</p>
            <p>- To'! Peppetto!... - esclamò il gigante - e chinatosi per meglio
                                        guardare colui che familiarmente aveva chiamato Peppetto -
                                        lo prese per un orecchio e lo tirò fuori dall'angolo dove
                                        stavasi rincantucciato.</p>
            <p>Era un ragazzo magro, coperto di cenci, senza scarpe, dalla
                                        faccia però espressiva ed intelligente.</p>
            <p>- Oh non vedete - disse al gigante - che son qui per
                                                <emph>cantare?</emph>
            </p>
            <p>Il gigante lo lasciò.</p>
            <p>Peppetto si die' una scrollatina.</p>
            <p>- Parla.... dunque - gli disse il gigante - è proprio in casa la
                                        volpe?...</p>
            <p>- In <emph>tana</emph> - rispose il monello, rettificando la
                                        frase.</p>
            <p>- C'è <emph>nebbia</emph>?...<ref target="#IT_010_N2">(2)</ref>
            </p>
            <p>- È passata.</p>
            <p>- La famiglia?...</p>
            <p>- Al <emph>chiaro</emph>.</p>
            <p>- Per strada?...</p>
            <p>- <emph>Posto</emph>.<ref target="#IT_010_N3">(3)</ref>
            </p>
            <p>- Resta qui ed aspetta gli altri - gli disse il gigante - sai
                                        dove siamo.</p>
            <p>Peppetto si rincantucciò, seguendoli collo sguardo, mentre i due
                                        soci si cacciarono per un laberinto di viuzze, finchè
                                        arrivarono ad una casa in su, verso la Suburra.</p>
            <p>Tutto intorno ad essi era silenzio, la <emph>nebbia</emph> era
                                        passata, come aveva detto il monello - e colla
                                                <emph>nebbia</emph> se l'intendevano abbastanza per
                                        sapere quando passasse.</p>
            <p>Non un passeggero s'azzardava per quelle vie.</p>
            <p>Traspariva però un filo di luce da una finestra a pian
                                        terreno.</p>
            <p>Il gigante trasse una enorme chiave dalle enormi tasche del suo
                                        pastrano, l'introdusse nella toppa senza produrre alcuno
                                        scricchiolìo, e la girò due volte.</p>
            <p>La porta cedette sotto la pressione della sua spalla, ed uno
                                        dietro l'altro vi entrarono.</p>
            <p>Fu aperta una seconda porta e si trovarono in una larga
                                        cameraccia. Somigliava per forma a quella in riva al Tevere
                                        - ma quella era tutt'al più una succursale. - In questa,
                                        come lo disse il gigante, doveva esserci seduta; era il
                                        punto centrale delle riunioni, ed i soci del
                                                <emph>puntarolo</emph> la chiamavano <emph>Il
                                                deposito</emph>.</p>
            <p>Il lettore non ha, credo, bisogno di spiegazioni.</p>
            <p>Quando il gigante si lasciò sfuggire la parola troppo borghese
                                                <emph>casa</emph>, Peppetto rettificò, disse
                                                <emph>tana</emph>, ed il luogo di riunione d'una
                                        banda di ladri è difatti qualche cosa che sta tra il covo da
                                        belve e la fortezza.</p>
            <p>Vi si deve essere preparati alla resistenza, come deve esservi
                                        tutto disposto per la ritirata. - La cameraccia, dunque,
                                        formava angolo ed aveva due finestre che mettevano su due
                                        vie diverse.</p>
            <p>L'interno della casa aveva tre scale, sudice, strette, ed un
                                        cortile in comunicazione con una bettola e con una bottega
                                        da rigattiere.</p>
            <p>La porta bassa facilitava la ritirata, come il colpo di
                                        coltello.</p>
            <p>Le tre scale favorivano ogni sorta di comunicazioni colle
                                        soffitte superiori; il cortile, colle cantine; i granai,
                                        colle stanze abitate dai <emph>vicini</emph>. Vicini, la cui
                                        porta non mancava mai di essere aperta, con una confidenza
                                        assolutamente fraterna, nelle occasioni
                                        <emph>solenni</emph>.</p>
            <p>Lo spettacolo che offriva poi quella cameraccia in mezzo alla
                                        quale ardeva una lampada attaccata ad una corda che pendeva
                                        dal soffitto, era qualche cosa di bizzarro.</p>
            <p>Si doveva farvi la spartizione di un certo numero di oggetti
                                        provenienti dalla industre operosità di più notti, ma erano
                                        cose da poco, bazzecole ivi ammucchiate tanto per non
                                        perdere l'abitudine del lavoro, e vi aveva preso parte la
                                        bassa ciurmaglia dell'associazione.</p>
            <p>Si aspettavano i <emph>capi</emph> per presedervi soltanto, per
                                                <emph>tutelare</emph> il mantenimento del <emph>buon
                                                ordine</emph> e per assegnare
                                                <emph>onestamente</emph> la propria parte a
                                        ciascuno.</p>
            <p>Gli oggetti in questione erano dunque divisi a gruppi sopra una
                                        larga tavola, ed intorno alla tavola erano disposti i seggi
                                        che dovevano essere occupati dagli onorevoli membri
                                        dell'associazione.</p>
            <p>Questi posti vuoti attestavano dunque che anche là.... si sarebbe
                                        data da un gruppo di banditi una nuova e ben diversa
                                        interpretazione a quel logogrifo sibillino che si chiama
                                                <emph>diritto</emph>.</p>
            <p>Alla lor volta questo diritto essi avrebbero sentito d'averlo.
                                        Diritto, alla divisione del furto che era stato commesso
                                                <emph>intromettendosi</emph> colla forza nel diritto
                                        degli <emph>altri</emph>, che era quello di non lasciarsi
                                                <emph>prendere</emph> ciò che prima.... era
                                                <emph>cosa loro</emph>.</p>
            <p>E quel gruppo disciplinato di avventurieri aveva delle leggi,
                                        degli statuti, degli esploratori, dei partigiani, dei
                                        manutengoli; quella società, fuori del mondo sociale, era
                                        pure una società.</p>
            <p>Se fossero sogni se ne potrebbe ridere - ma queste associazioni
                                        misteriose, spesso terribili, hanno esistito ed esistono -
                                        hanno cambiato di nomi come di capi, ma hanno sempre avuto
                                        un nome ed un capo.</p>
            <p>A Napoli <emph>la camorra</emph>, in Sicilia <emph>la
                                                mafia</emph>, a Torino <emph>la cocca</emph>, a
                                        Milano <emph>la teppa</emph>, a Firenze <emph>i
                                                ciompi</emph>, a Bologna ed in Romagna <emph>i
                                                buli</emph>, a Venezia <emph>i tosi</emph>. Con
                                        Gennaraccio, Roma ebbe i soci del <emph>punterolo</emph>, a
                                        cui si collegò la società della <emph>subbia</emph>.</p>
            <p>Il punterolista <emph>smorzava</emph> (uccideva), quello della
                                                <emph>subbia</emph> (arnese che serve a stirare il
                                        corame) teneva mano allo <emph>smorzamento</emph>.</p>
            <p>Non si direbbe, che, per abituarsi più comodamente al delitto, vi
                                        abbiano tolta persino la parola con cui si
                                        caratterizza?...</p>
            <p>Per non aver paura della galera, la chiamano....
                                                <emph>Casa</emph>....</p>
            <p>Per non aver paura del carnefice, lo chiamano....
                                                <emph>Compare</emph>!...</p>
            <p>Essere appiccati?... che è per essi?... <emph>Tirar calci alla
                                                luna</emph>!</p>
            <p>Dare una coltellata.... non è che fare una
                                                <emph>bottoniera</emph>.</p>
            <p>Che è rubare?... <emph>Far un affare</emph>!</p>
            <p>Non ne fanno forse tutti?...</p>
            <p>
               <emph>Smorzare</emph> il tale.... non vi dà l'idea.... d'uno
                                        che spenga una candela?...</p>
            <p>Ha persino la sua poesia.... quello strano linguaggio -
                                        linguaggio che delinea e definisce l'insieme di quei tipi
                                        strani e paurosi che si confondono colla notte, che si
                                        intravedono, che vi si scatenano appostati in mezzo alle
                                        tenebre.</p>
            <p>Cercare le ragioni, di questo male che c'è.... ecco quale sarebbe
                                        il compito del filosofo.</p>
            <p>Per me.... che voglio servirmene, chieggo alla notte se ha dei
                                        mostri - e la notte mi risponde: ne ho!...</p>
         </div>
         <div xml:id="IT01003" type="chapter" n="3">
            <head>CAPITOLO III</head>
            <head>BIANCA</head>
            <p>Prima di ritrovare riuniti i soci del <emph>punterolo</emph> in
                                        uno di quei convegni che non mancherà al certo d'interesse,
                                        interesserà, credo, ai lettori di sapere quale fosse il
                                        perchè di questa notturna riunione e quale fatto la rendesse
                                        necessaria.....................................</p>
            <p>Era una di quelle giornate tristi - aveva piovigginato - il cielo
                                        era coperto di nubi, cupo, cinereo; pareva il coperchio
                                        d'una pozzanghera: ed una vecchia ed una fanciulla,
                                        appoggiate l'una al braccio dell'altra, si ritraevano nel
                                        modesto appartamentino da loro occupato in via dei Due
                                        Garofani, poco distante dalla chiesa di Santa Maria
                                        Maggiore.</p>
            <p>Tornavano dal cimitero, ed erano andate a deporre una corona
                                        sopra una tomba.</p>
            <p>Erano vestite di nero ed avevano abbassato il velo sul volto come
                                        se volessero nascondere ad ogni sguardo profano
                                        l'espressione di quel sentimento che straziava la loro
                                        anima.</p>
            <p>La vecchia e la fanciulla apersero la porta ed entrarono.</p>
            <p>La fanciulla si tolse il velo, gettò sopra la spalliera d'un
                                        divano la sua mantiglia di seta nera e sedette al suo
                                        tavolino da lavoro.</p>
            <p>La vecchia passò di là.... in una stanza vicina per lasciarla
                                        forse più liberamente abbandonata a' suoi pensieri.</p>
            <p>Quanti lontani ricordi dovevano affacciarsi alla mente della
                                        fanciulla!...</p>
            <p>Quella stanzuccia modesta, ma pulita, quasi elegante, dalla cui
                                        finestra non si vedeva che un piccolo giardinetto.... per
                                        meglio dire un cortile adorno di qualche aiuola, di qualche
                                        cespuglio di lauro fra i cui rami aveva cantato spesso una
                                        capinera ed ora strideva uno sgricciolo, le ricordava un
                                        giardino ben più fiorito sotto i cui viali ombrosi aveva
                                        corso saltellante colle amiche d'un giorno; le pareva di
                                        vederli ancora quei viali di tigli!... e gli alti alberi
                                        delle magnolie coi loro grandi fiori bianchi, e i
                                                <emph>cactus</emph> coi loro calici rossi e gialli e
                                        i cespugli di rose, le verdi siepi di mortella e le conche
                                        di marmo coi draghi che gettavano acqua dalla bocca, colle
                                        ninfe che vi si bagnavano, inghirlandate d'edera, e c'era
                                        accanto a lei, in mezzo a quei fiori, accanto a lei quando
                                        rimettevasi il guanto morbido e profumato dopo aver fatto
                                        scorrere le sue bianche dita sulla tastiera d'avorio del
                                        pianoforte, c'era quell'essere caro, la cui perdita non si
                                        cancellerà mai dal cuore.... c'era sua madre!...</p>
            <p>Sua madre, che si sentiva beata quando si attirava sulle
                                        ginocchia quel suo corpicino snello e leggero - quando
                                        baciava quelle sue labbra rosse che non sapevano dare che
                                        baci - mentre <emph>lei</emph>, la civettuola, cingendole il
                                        collo colle sue braccia bianche la guardava fissa fissa
                                        negli occhi, dicendole che vi si specchiava per trovarsi più
                                        bella!...</p>
            <p>Una madre perduta!... eccolo il supremo dolore, il grande
                                        vuoto!...</p>
            <p>La soffitta senza luce, ma nella quale sentiate vicino a voi
                                        l'accento ineffabile di quella voce cara - quella soffitta,
                                        nella ristrettezza angusta della quale, sentiate fiso nei
                                        vostri quel suo grande occhio da cui traspare l'anima che è
                                        tutta affetto, nella quale sentite il suo respiro, e che vi
                                        trovate vicina svegliandovi, quella soffitta istessa si
                                        trasforma in un Eden.</p>
            <p>L'Eden da cui essa scompare, ridiventa abisso.... perchè una
                                        madre è la mano che guida - è il pensiero che veglia - è il
                                        conforto che rianima - è l'amore che si divide per
                                        centuplicarsi e che trova nel sacrificio la forza d'essere
                                        più ardente! che nel dolore ingigantisce - che nella gioia è
                                        come il sole.</p>
            <p>È appoggiati a <emph>lei</emph> e per <emph>lei</emph> che ci
                                        sentiamo forti - senza <emph>lei</emph> si
                                        brancola.................................................</p>
            <p>....................................................................</p>
            <p>Bianca l'aveva perduta da un anno, e nel momento in cui la
                                        presentiamo ai nostri lettori colla sua bellezza d'angelo,
                                        col suo tesoro d'affetti.... colla sua anima piena di sogni
                                        - la fatalità ordiva intorno a lei una di quelle opere
                                        strane che essa forse intuiva istintivamente, ignara di ciò
                                        che potesse essere, ma non per questo meno agitata da arcani
                                        e lugubri presentimenti.</p>
            <p>Alla perdita della madre era successo un dissesto finanziario -
                                        ed il marchese B..., suo tutore, si recò un bel giorno ad
                                        annunciare alla nonna della fanciulla che la contessa Maria
                                        del Balzo, vedova del generale Giovanni del Balzo, morto in
                                        esilio per essersi immischiato in affari che non lo
                                        riguardavano, aveva fatto molto male a vivere circondandosi
                                        di tutti gli splendori d'un lusso esagerato facendo calcolo
                                        sulla riuscita d'un processo intentato dalla contessa contro
                                        la Camera apostolica per illegittima confisca dei beni....
                                        confisca che era stata decretata dal paterno governo di Sua
                                        Santità.</p>
            <p>Annunciavale che detta confisca era mantenuta, che la vendita del
                                        palazzo dalla defunta abitato, perchè cosa sua, non del
                                        generale, sarebbe appena bastata a pagare i debiti da lei
                                        incontrati, e non restava infine all'orfana che un tenue
                                        patrimonio di cui egli, come tutore legale, servirebbesi per
                                        passarle una pensione mensile.</p>
            <p>La nonna aveva risposto con abbastanza arroganza che quella
                                        confisca era un'infamia e non le mancherebbero dagli
                                        avvocati per farla revocare.... intentando una nuova....
                                                <emph>buona causa</emph> contro gli spogliatori
                                        d'una orfana, e che anzi l'avvocato c'era già.</p>
            <p>Convenne però fare di necessità virtù, e pel momento ridursi a
                                        vivere nel modesto quartierino che ella stessa era riuscita
                                        a trovare, laggiù.... separandosi da quel mondo dove la
                                        fanciulla aveva vissuto e dove almeno.... ignorate,
                                        avrebbero potuto aspettare tempi migliori.</p>
            <p>*</p>
            <p>Bianca erasi messa a trapuntare un'A sull'angolo d'un piccolo
                                        fazzoletto di tela. Tremolavale tacita negli occhi una
                                        lagrima e le irrigava, scendendo lentamente, la guancia.</p>
            <p>Pareva che la fanciulla non se ne accorgesse, e, più che nel
                                        lavoro, pareva assorta in altri pensieri.</p>
            <p>La giornata come già dicemmo era tetra: una di quelle giornate
                                        uggiose, nelle quali tutto dà fastidio, tutto irrita, nelle
                                        quali pare che persino quell'affaccendamento che è la vita,
                                        susurrìo di voci che mercanteggiano o che discutono, suoni
                                        di passi, parole ricambiate, nomi che si pronunciano, gente
                                        che si raggruppa pei loro affari, rassomigli all'agitarsi e
                                        al borbottìo ringhioso d'un mostro briaco. Pare che il sole
                                        non debba splender più; si trova del sarcasmo in ogni lode,
                                        una menzogna in ogni protesta d'amicizia, vano l'amore, ed
                                        inutile persino il denaro, poichè non vi può dare neppure il
                                        soddisfacimento d'un desiderio, non avendone alcuno e non
                                        sentendo in voi come intorno a voi che il vuoto.... quel
                                        vuoto che vi attrae, che vi assorbe, mentre, ad ogni
                                        pensiero che vi si forma nella mente, vi par di sentire
                                        dietro voi uno sghignazzamento stridulo che ride di voi e di
                                        tutti.</p>
            <p>Quel cortile istesso che, di tratto in tratto, attrae gli sguardi
                                        di Bianca, non aggiunge al quadro che una tristezza di più;
                                        eppure, pochi mesi prima, quando appena la vecchia e la
                                        fanciulla abitavano quel loro quartierino, era quasi
                                        bello!...</p>
            <p>La fanciulla vi aveva formato, con delle canne intorno a cui
                                        s'arrampicavano delle <emph>campanule</emph>, una specie di
                                                <foreign xml:lang="fr">berceau</foreign>. Vi aveva
                                        disposte qua e là delle piccole aiuole di verbene e di
                                        viole; vi erano cresciute, contro il muricciuolo di cinta,
                                        delle dalie da' bei rosoni color d'amaranto picchiettati di
                                        macchie bianche; c'era una spallierina di legno, su cui
                                        eranvi disposti con bell'ordine dei vasi; vi fiorivano dei
                                        garofani, della vainiglia, dei lillà.</p>
            <p>La piccola spalliera adesso è senza vasi; sono stati ritirati per
                                        difendere dal freddo le povere pianticelle. Le dalie sono
                                        secche, e non escono dal terreno nero che i tronchi
                                        tagliati. Le aiuole sono coperte di brina; del favorito
                                                <foreign xml:lang="fr">berceau</foreign> non si
                                        vedono che le canne intrecciate insieme, e sembra una specie
                                        di <emph>stia</emph>.... senza polli.</p>
            <p>Di verde non ci sono che i contorni di mortella delle aiuole,
                                        sulle cui piccole foglie la brina ha ricamato delle frange
                                        d'argento. Il giardino, infine, è ridiventato cortile. La
                                        capinera non vi canta più, lo sgricciolo soltanto stride
                                        saltellando tra le canne e sui mozziconi delle dalie;
                                        arruffa le penne e par che guardi la fanciulla co' suoi
                                        piccoli occhietti neri, aspettando forse le briciole di pane
                                        che suol gettargli.</p>
            <p>Bianca continua a ricamare l'A.</p>
            <p>La vecchia nonna ha socchiuso l'uscio, le si è avvicinata, si
                                        china su lei e, dopo essersi assicurati gli occhiali sul
                                        naso perchè non caschino, la bacia sulla fronte.</p>
            <p>Bianca ha arrossito.</p>
            <p>- Credi che verrà oggi?... - chiese alla nonna.</p>
            <p>- Almeno lo scrisse - borbottò la vecchia.</p>
            <p>- Oh non è per me, sai - soggiunse tosto Bianca - e deposto il
                                        lavoro, cinse colle sue braccia la bianca testa della
                                        vecchia e vi si appoggiò su colla guancia avvolgendola di
                                        carezze.</p>
            <p>La vecchia soffocò il singhiozzo che stava per irromperle dal
                                        petto, con una violenta soffiata di naso.</p>
            <p>- Spero - borbottò - che in ogni modo non si ostinerà nel suo
                                        progetto - No, no, non ti spaventare, bambina, benchè sia un
                                        benedetto uomo.... quel.... - stava per dire forse qualche
                                        altra parola che avrebbe stonato maledettamente con quel
                                                <emph>benedetto</emph>.... abbastanza
                                        espressivamente pronunciato, ma la mandò giù soffocandola
                                        con un colpo di tosse.</p>
            <p>- È a me che ti ha confidata la tua povera mamma.... continuò
                                        poi, rispondendo con altre carezze a quelle della fanciulla,
                                        di cui sentiva tremare l'esile corpicino - e non ti si farà
                                        violenza; stanne certa. Alla sventura ci siamo abituate ed
                                        un buon soldato deve saper guardare in faccia il fuoco senza
                                        averne paura.... corpo di.... - esclamò rizzandosi; - c'è
                                        del sangue d'un generale di Napoleone in queste tue vene, ed
                                        il sangue è sangue.... non è vero, bambina?... come ti
                                        chiama <emph>lui</emph>.</p>
            <p>Nel pronunciare quel <emph>lui</emph>.... la vecchia guardò
                                        attraverso agli occhiali l'A che stava ricamando Bianca;
                                        Bianca sorrise e colle sue belle labbra coralline la baciò
                                        proprio sulla bocca.</p>
            <p>I baci della fanciulla rinvigorivano la nonna.</p>
            <p>- Corpo di.... - riprese con più forza, - perchè è milionario non
                                        ha il diritto di farli piangere questi tuoi occhietti che
                                        sono così belli, e se non ha altro di meglio che quel suo
                                        bel mobile di marchesino.... da volerti dare.... per non
                                        sapere che farne, che se lo sposi lui.... mentre....</p>
            <p>La vecchia non finì la sua frase; ma dopo aver riguardata l'A....
                                        fissò in quelli della fanciulla i suoi occhi, che sapevano
                                        ancora esprimere abbastanza bene e così eloquentemente
                                        quello che le stava nel cuore.</p>
            <p>Bianca, da pallida com'era, si fece rossa come una ciliegia e
                                        colla sua piccola mano chiuse la bocca della nonna, quella
                                        bocca che aveva già baciata con tanto impeto per tutte le
                                        belle cose che aveva dette.</p>
            <p>- O che c'è forse bisogno di diventar rossa.... - esclamò la
                                        vecchia, - val meglio lui, di tutti i nipoti del tuo signor
                                        tutore, quel caro avvocatino.... ed è lui che farà mettere i
                                        punti sugli <emph>i</emph>, sugli imbrogli del nostro famoso
                                        processo, punti che dovrebbero aver subodorati.... e chi sa
                                        che i bei tempi non debbano ancora tornare!...</p>
            <p>La vecchia si strinse lo scialle intorno alla vita e gettò uno
                                        sguardo verso il caminetto.</p>
            <p>- Povera e buona nonna!... - mormorò Bianca, giocherellando colle
                                        frange del suo scialle.</p>
            <p>- Per ora - continuò essa - in mancanza di fuoco, stammi qui....
                                        così.... seduta sulle ginocchia.... strette bene una contro
                                        l'altra.... ed eccoti il mio regalo d'oggi.</p>
            <p>Bianca seguì cogli occhi le dita lunghe e magre della nonna che
                                        uscivano dal mezzo guanto di lana che copriva parte della
                                        sua mano, le vide affondarsi nelle tasche del suo abito e
                                        trarne fuori una lettera.</p>
            <p>Il cuore le palpitava violentemente.</p>
            <p>La lettera era così concepita:</p>
            <quote>
               <p>
                  <emph>«Carissima signora Anna</emph>,</p>
               <p>«Spero bene - ho trovato dei validi appoggi, e se la
                                                fortuna mi asseconda, otterremo dal tribunale
                                                l'annullamento della confisca, perchè potrò provare
                                                infondata l'accusa che vi diede motivo.</p>
               <p>«Sarà una riparazione tarda sì.... ma si riparerà -
                                                coraggio e speranza - appena potrò lasciare Capua,
                                                dove sto occupandomi presso un compagno d'armi del
                                                generale, in ottime relazioni col Vaticano.... per
                                                la buona riuscita della cosa, la mia prima visita
                                                sarà per lei e per la nostra piccola Bianca.</p>
               <p>«Le bacio le mani con affetto e mi creda</p>
               <p>«Suo devotissimo</p>
               <p>«ARTURO.»</p>
               <p>
                  <emph>P. S.</emph> - «Credo che il marchese B.... ne
                                                sappia qualche cosa.»</p>
            </quote>
            <p>Bianca non vi lesse che quel nome e lo ripetè stringendosi al
                                        collo della nonna.</p>
            <p>In quel momento si bussò alla porta.</p>
            <p>La vecchia e la fanciulla trasalirono.</p>
            <p>Bianca impallidì.</p>
            <p>La vecchia se la strinse fra le braccia.</p>
            <p>- Va'.... va' ad aprire - le disse - ci sono io.</p>
            <p>Si bussò ancora.</p>
            <p>Bianca si tolse dalle ginocchia della nonna e mosse verso
                                        l'uscio.</p>
            <p>Sulla soglia si presentò un uomo.</p>
            <p>Era piccolo, magro, curvo un po' della persona; poteva avere....
                                        o dimostrava sessant'anni.</p>
            <p>I lineamenti del suo volto avevano della rigidezza - non
                                        ripulsiva però - benchè da' suoi piccoli occhietti
                                        trasparisse un non so che di obliquo e di vago.</p>
            <p>Egli sorrise alla fanciulla e fece l'atto di togliersi la ricca
                                        pelliccia nella quale era completamente imbacuccato, ma il
                                        suo sguardo si fissò sul caminetto spento, e se la
                                        riaccomodò intorno al corpo che fu percorso da un brivido,
                                        mentre rivolse alla fanciulla un: permettete.... che fece
                                        salire sulla sua fronte una vampa di rossore.</p>
            <p>- Per Bacco!... - esclamò egli - parmi che qui non si soffochi
                                        dal caldo..., amabile signora Anna.</p>
            <p>La vecchia accennò al visitatore una sedia e si volse verso lui
                                        senza però alzarsi dalla sua.</p>
            <p>- Permettete - disse alla sua volta - resto dove sono, perchè non
                                        c'è che questa poltrona, e sarei molto imbarazzata se
                                        dovessi offrirla al signor marchese.</p>
            <p>Il marchese assentì con un freddo inchino e sedette.</p>
         </div>
         <div xml:id="IT01004" type="chapter" n="4">
            <head>CAPITOLO IV</head>
            <head>FILANTROPIA D'UN MILIONARIO</head>
            <p>Aspiro con tutta l'anima alla benemerenza de' miei lettori.... e
                                        credo di meritarmela, esonerandoli dalla noia d'assistere al
                                        colloquio del marchese colla nonna di Bianca, a cui la
                                        fanciulla prese parte molto vagamente con dei
                                                <emph>ma</emph>.... e con dei <emph>se</emph>....
                                        col rossore che ne imporporò spesso la fronte e col pallore
                                        delle sue guance che rivelavano abbastanza le intime angosce
                                        del suo cuore.</p>
            <p>La vecchia smaniò sulla sua poltrona e dovette più d'una volta
                                        farsi assalire dalla tosse più indiavolata e ridurre il suo
                                        naso ad una specie di mantice, per soffocare sulle labbra
                                        una mezza dozzina almeno dei - Corpo di.... - che le erano
                                        abituali nelle grandi occasioni.</p>
            <p>Il marchese fiutò una ventina di prese dalla sua tabacchiera
                                        d'oro; gestì come un ossesso, invocò tutte le leggi della
                                        convenienza e del decoro, ma non potè rimuovere quella
                                        testaccia da granatiere, come la chiamava lui, e riuscì a
                                        dirle che ci trovava tanto giudizio quanto ne potesse avere
                                        una bimba di dodici anni in quella sua zucca che gli ottanta
                                        non li aspettava più.</p>
            <p>Eppure, secondo lui, egli era venuto a portar loro una buona
                                        notizia.</p>
            <p>Visto che per l'affare del processo c'era ben poco da sperare,
                                        anzi da sperar niente, visto lo stato in cui si trovavano,
                                        commosso profondamente lui, che, lontano parente della
                                        contessa Del Balzo, l'aveva veduta nel pieno splendore della
                                        sua bellezza e della sua condizione sociale; egli proponeva
                                        un matrimonio tra Bianca ed un suo nipote, il marchesino
                                        Giulio, un fiore di giovinotto che idolatrava Bianca alla
                                        follia e che avrebbe fatto carte false per lei.</p>
            <p>Far carte false era un modo tutto suo, per esprimere l'ardore
                                        della passione da cui era dominato suo nipote.</p>
            <p>Ma anche davanti a tutte queste buonissime ragioni, la vecchia
                                        ingoiava dei - Corpo di.... - e la fanciulla scoteva il
                                        capo.</p>
            <p>- Caro marchese - concluse la nonna, cacciandogli sotto il naso
                                        le due lenti de' suoi occhiali - io non contesto che vostro
                                        nipote sia quella perla che voi dite, come non contesto che
                                        il marchesino Giulio possa e non possa fare delle
                                                <emph>carte false!</emph>... Capisco benissimo che,
                                        sin tanto che avremo in voi un semplice tutore, per quel che
                                        è restato a Bianca, non potremo metter su carrozza, e che
                                        spesso anzi al nostro povero caminetto mancherà della
                                        legna.... ma vedete, caro marchese.... la mia Bianca, me
                                        l'avete fatta diventare di tutti i colori, da un'ora che vi
                                        lascio parlare, e la sua povera mamma.... buon'anima, l'ha
                                        affidata a queste due braccia che son tutte ossa, dicendomi
                                        due sole parole: «rendila felice!...» e.... corpo di....
                                        finchè mi resterà tanto fiato da stringermela al seno, han
                                        da essere bravi.... quelli che dovranno portarmela via!...
                                        Dunque, riassumiamo. Vostro nipote, essa non l'ama - de'
                                        suoi denari non sa che farsene, e al pane anche solo ci
                                        siamo avvezze da un pezzo. Ha detto di no, non proprio come
                                        si scrive.... ma io, negli occhi glielo ho letto, è un
                                        libriccino dove ci so leggere io.... e no.... sia!... Vostro
                                        nipote ne troverà un'altra fra quelle....</p>
            <p>Stava per dirne una grossa, ma la mandò giù, modificando la frase
                                        col soggiungere:</p>
            <p>- Fra quelle che conosce lui.... Di donne non c'è penuria, e ci
                                        sono più gonnelle che voglia di comperarle; il mondo ha
                                        camminato sempre, camminerà ancora.... il Tevere continuerà
                                        a tirar diritto verso Fiumicino.... e noi resteremo amiconi
                                        come prima.... va bene così?...</p>
            <p>Per terminare degnamente questa sfuriata, la vecchia si levò da
                                        sedere, ma ricadde sul suo seggiolone perchè non ne poteva
                                        più, cercò qualche cosa per appoggiarvisi e si trovò fra le
                                        braccia di Bianca che si era slanciata verso lei.</p>
            <p>Dinanzi al marchese che sfogavasi fiutando un'enorme presa di
                                        tabacco, la vecchia e la fanciulla, trovandosi così
                                        abbracciate, si baciarono, e quel bacio diceva tante cose,
                                        che il marchese stesso lo dovette capire.</p>
            <p>- Sta bene - disse egli, ravviluppandosi nella sua pelliccia -
                                        manderò il mio segretario a rendervi conto degli impegni che
                                        ho dovuto assumermi.</p>
            <p>Salutò bruscamente ed uscì.</p>
            <p>*</p>
            <p>- Eh?... - esclamò la vecchia, posando gli occhiali sul tavolino
                                        per offrire tutta la sua faccia ai baci di Bianca, e un po'
                                        anche per paura che glieli rompesse nello straripamento
                                        dell'espansione. - Ti pare che l'abbia trovata, la
                                        parlantina di sessant'anni fa?... Matusalem l'ho in
                                        prospettiva, ma ce n'è ancora della vita in queste quattro
                                        ossa! ridivento di quindici, se mi toccano la mia Bianca!...
                                        e corpo!...</p>
            <p>Non potè finire, perchè la fanciulla le pose sulla bocca una
                                        delle sue belle manine; le porgeva nello stesso tempo la
                                        fronte con una grazia così civettuola, e le sorrideva con un
                                        tal sorriso, che la vecchia nonna sentì rimescolarsi tutto
                                        il sangue e montare alla gola un grosso singhiozzo.</p>
            <p>Lasciamola piangere.... povera nonna! piangeva di gioia e sono
                                        lacrime che fanno bene!...</p>
         </div>
         <div xml:id="IT01005" type="chapter" n="5">
            <head>CAPITOLO V</head>
            <head>ZIO E NIPOTE</head>
            <p>Entrò sbuffante il marchese nella carrozza che l'aspettava
                                        dinanzi alla porta della casa, e ne chiuse egli stesso con
                                        furia lo sportello dopo aver detto al servitore con accento
                                        secco:</p>
            <p>- Al palazzo.</p>
            <p>Un monello sbucò fuori da una porta vicina e vi si attaccava per
                                        di dietro.</p>
            <p>- Bah!... - esclamava lietamente - eccoci a tiro a due.... c'è
                                        forse bisogno d'averla una carrozza?... Siamo di
                                        servizio.... <emph>Marche!</emph>...</p>
            <p>I cavalli scalpitarono impazienti, la carrozza partì....</p>
            <p>Prima che la carrozza del marchese entrasse dal gran portone del
                                        palazzo, il monello si lasciò scivolare a terra in fretta in
                                        fretta, fece una giravolta su sè stesso come per dare la
                                        consueta agilità alle sue gambe un po' intorpidite, e corse
                                        via canticchiando.</p>
            <p>Egli sapeva dove dovesse andare, e non è lui che seguiremo, certi
                                        di trovarci ancora e spesso a tu per tu con quello
                                        scimmiotto pieno di malizia che sapeva farsi trascinare a
                                        tiro a due, affermando, per conto suo, l'inutilità di avere
                                        una carrozza quando uno sa servirsi con tanta libertà di
                                        quella degli altri.</p>
            <p>Il marchese entrò nel suo salotto, si lasciò togliere da un servo
                                        la pelliccia e chiese subito se Giulio era in casa.</p>
            <p>- Sono qua, zio - gli rispose una voce dalla soglia.</p>
            <p>A che servirebbe la presentazione particolareggiata che potrei
                                        farne ai lettori?...</p>
            <p>Il marchesino Giulio è un giovane di circa ventisett'anni, veste
                                        con eleganza, non è brutto, ha due piccoli baffetti neri,
                                        molta boria e si crede in diritto d'averne, come la maggior
                                        parte di coloro che possono chiedere al capriccio ogni ognor
                                        nuova soddisfazione.</p>
            <p>Hanno per essi quella chiave ad uso grimaldello che apre tutte le
                                        porte, quella leva che abbatte ogni ostacolo, quella polvere
                                        che chiude tanti occhi, quel talismano operatore di
                                        miracoli.... idolo a cui tutto si prostra, rappresentato da
                                        una buona rendita.... rendita che esonera chi la possiede da
                                        molte cose....</p>
            <p>Quasi sempre dall'aver cuore.... muscolo incomodo il più delle
                                        volte, e dal pensare a tante altre....
                                                <emph>inutilità</emph> che non ne valgono la
                                        pena.</p>
            <p>- Oh!... sei tu, Giulio!... - esclamò il marchese: - cercavo di
                                        te, per dirti....</p>
            <p>- L'indovino - interruppe il giovane.</p>
            <p>- Che cosa?...</p>
            <p>- Vieni di là?...</p>
            <p>- Per l'appunto.</p>
            <p>- E lei?...</p>
            <p>- Ci pensi sempre?...</p>
            <p>- Di tanto in tanto....</p>
            <p>- Sai che devi fare?...</p>
            <p>- Andarmi a gettare a' suoi piedi?... - declamò il giovane,
                                        arricciandosi la punta d'un baffo e fissando lo zio con aria
                                        motteggiatrice.</p>
            <p>- No - concluse il marchese - prendere un'altra strada e
                                        filare.</p>
            <quote>
               <l>- La donna è mobile</l>
               <l>Qual piuma al vento....</l>
            </quote>
            <p>canticchiò Giulio, facendo una piroetta sui talloni ed accendendo
                                        un sigaro.</p>
            <p>- Ti dico - ripetè il marchese - che quella là.... è gentaglia, e
                                        per me giuro al cielo.... che la punta del mio naso non la
                                        vedranno più, dovessero campare cent'anni!... L'affare del
                                        processo, da quanto ho sentito dire, può voltarsi in loro
                                        favore, è vero.... e se ci mettessi uno zampino anch'io,
                                        andrebbe meglio ancora; ma giacchè hanno della superbia,
                                        peggio per loro; il mio segretario andrà a portar loro
                                        quello che dovevano avere.... ed a far maturare il grano,
                                        come dice il proverbio, ci pensi il sole.... se ce ne
                                        sarà!...</p>
            <p>Giulio, gettatosi sopra un divano, ascoltava il ruvido
                                        borbottamento del marchese, traendo dal suo sigaro enormi
                                        boccate di fumo.</p>
            <p>Pareva che pensasse e che qualche bizzarra idea gli frullasse nel
                                        cervello.</p>
            <p>- Così.... che.... - disse egli allo zio - voi credete proprio
                                        che l'affare del processo....</p>
            <p>- Non si sa nulla per ora - rispose il marchese - ma pare che il
                                        generale non fosse realmente compromesso.... nel qual
                                        caso.... e trovando delle protezioni....</p>
            <p>Le boccate di fumo si susseguivano in modo e con tal furia, che
                                        il marchese ebbe un impeto di tosse.</p>
            <p>Giulio si alzò e fece un passo verso l'uscio.</p>
            <p>- Dove vai?... - chiese lo zio.</p>
            <p>- Esco.</p>
            <p>- Ci pensi ancora?...</p>
            <p>- No....</p>
            <p>- Hai qualche idea?...</p>
            <p>- Bah!...</p>
            <p>Egli fece una seconda piroetta e ripetendo il suo motivo
                                        prediletto per la semplice ragione.... forse, che non ne
                                        sapeva altri, infilò l'uscio e scomparve.</p>
            <p>- Così mi piacciono i giovani.... - borbottò il marchese,
                                        sdraiandosi sulla sua poltrona, mentre ravvivava colle molle
                                        il tizzone fiammeggiante che ardeva nel caminetto. Egli
                                        almeno non si dispera, ed è già qualche cosa.... Diamine!...
                                        ce ne sono tante delle donne!... Però....</p>
            <p>Giù dal fondo dello scalone la voce di Giulio ricanticchiava:</p>
            <quote>
               <l>- La donna è mobile</l>
               <l>Qual piuma al vento....</l>
            </quote>
         </div>
         <div xml:id="IT01006" type="chapter" n="6">
            <head>CAPITOLO VI</head>
            <head>AMORE</head>
            <p>Il giovane avvocato che, dalla lettera ricevuta dalla nonna di
                                        Bianca, mostrava di interessarsi tanto a far ben riuscire
                                        l'opera sua, era tornato da Capua, dove, invece
                                        d'abbandonarsi ai dolci ozi d'Annibale, aveva fatto quanto
                                        stava in lui per trovare un valido appoggio in un vecchio
                                        compagno d'armi del generale, dispostissimo ad adoperarsi in
                                        favore della povera orfana, ed è là, accanto a lei,
                                        comunicandole le sue speranze.</p>
            <p>Da quanto tempo sono insieme?... Non lo sanno! Che si dissero?...
                                        Tutto e nulla.</p>
            <p>L'amore ha dei silenzi ricchi di tanta eloquenza da rendere
                                        inutile Cicerone.</p>
            <p>Con uno sguardo, con un sorriso, con una stretta di mano, con un
                                        chinar d'occhi, con un rossore furtivo, con un pallore
                                        improvviso, si dicono tante cose che per esprimerle non
                                        basterebbe un poema.... e che si riassumono in una parola:
                                        «Amarsi!...» parola vaga ed indefinita, che fonde insieme
                                        poesia e realtà, anima e pensiero, cuore e senso.</p>
            <p>Del suo nome, che gli uscieri del tribunale avranno annunciato
                                        pomposamente all'apertura d'una seduta, nome intorno al
                                        quale mandava già dei bagliori l'aureola della celebrità, a
                                        Bianca bastava ripetere quello semplice, col quale lo
                                        chiamavano anche i suoi amici: Arturo!...</p>
            <p>Poteva avere circa trent'anni, ma non ne mostrava neppur
                                        venticinque; simpatico senza essere un tipo di bellezza
                                        scultoria, aveva molta espressione nello sguardo, due grossi
                                        baffi, bruno, alto di statura, ben proporzionato di forme,
                                        vivacissimi i gesti.</p>
            <p>Orfano egli pure fin dall'infanzia, era stato educato da uno zio,
                                        medico condotto in un paese delle Marche, ed aveva fatti i
                                        suoi studi in Ancona, studi di diritto civile che aveva
                                        alternati colle odi di Berchet, del Mercantini e del Prati,
                                        coi romanzi del Guerrazzi e con quattro colpi di fucile
                                        scambiati di tutto cuore coi soldati della repubblica
                                        francese, che tanto per fare qualche cosa di solito....
                                        schiacciavano vigliaccamente quella proclamata in Roma nel
                                        1849 da Mazzini, e che Giuseppe Garibaldi rese memorabile
                                        coll'eroismo titanico della sua difesa.</p>
            <p>Conobbe Bianca in un ballo, fu ammesso nell'intimità della
                                        famiglia dalla cortese affabilità della contessa, fece
                                        brontolare spesso la vecchia nonna, e finì dopo la sventura
                                        da cui vide colpita quella cara e buona creatura,
                                        coll'innamorarsi perdutamente di Bianca, dalla quale era
                                        riamato con pari
                                        affetto........................................</p>
            <p>Erano dunque seduti l'uno accanto all'altra, si parlavano, si
                                        guardavano, e la vecchia nonna lasciava che si parlassero e
                                        si guardassero, seguendo quel loro chiacchierìo che le
                                        ricordava.... i suoi bei tempi!...</p>
            <p>Erano sogni di felicità che egli architettava colla fantasia,
                                        miraggi splendidi, visioni dorate, tutto un mondo popolato
                                        di chimere, quelle chimere che si intravedono nel
                                        bell'azzurro d'un grande occhio di fanciulla fisso nel
                                        nostro.... armonie che echeggiano intorno a noi al suono
                                        gentile d'una cara voce che ripete una sola ed eterna parola
                                        e che pure sembra sempre nuova e sempre diversa.... perchè
                                        il pensiero la adorna di sempre nuovi incanti.</p>
            <p>Erano vicini.... si sentivano l'uno l'altra.... e pareva ad essi
                                        che gioie e dolori, speranze ed abbandoni, tristezze e
                                        felicità dovessero essere indivise da quell'aspirazione che
                                        comunicava al cuore un solo palpito.</p>
            <p>Eppure Bianca era triste, pareva che qualcosa di opprimente si
                                        aggravasse su lei, e quando Arturo la lasciò promettendole
                                        di ritornare il domani, le parve persino che quel bacio con
                                        cui egli sfiorò appena la sua fronte, dovesse essere
                                        l'ultimo.</p>
            <p>Al domani le campane della chiesa di Santa Maria Maggiore
                                        sonavano l'avemmaria, e la vecchia e la fanciulla si erano
                                        recate alla chiesa; la vecchia per consuetudine, la
                                        fanciulla per trovare un conforto nella preghiera alle vaghe
                                        apprensioni da cui sentivasi agitata.</p>
            <p>In chiesa c'era gente, sugli altari ardevano le lampade, ed
                                        illuminavano fiocamente le alte navate. La vecchia si era
                                        inginocchiata e mormorava a bassa voce alcuni versetti del
                                        suo libro di preghiere. Sentivasi tutt'intorno un bisbiglio
                                        di parole biascicate a fior di labbro, articolate al certo
                                        senza capirle. La fanciulla aveva aperto essa pure il suo
                                        libriccino, ma non vi leggeva, sembravale che un'impressione
                                        strana la dominasse. Sembravale di sentire uno sguardo fisso
                                        su lei, sembravale che a pochi passi da lei.... ci fosse
                                        qualcuno da cui si sentiva.... guardata, e ne provava tale
                                        un senso di sbigottimento, che non osava alzare gli occhi
                                        dal suo libro su cui stavano immoti, mentre dinanzi al suo
                                        pensiero passavano altre immagini.</p>
            <p>Fece uno sforzo che a lei parve quasi soprannaturale, e volse gli
                                        occhi smarriti verso quel punto che pareva attrarre così
                                        stranamente il suo sguardo.</p>
            <p>Trasalì.</p>
            <p>Ritto, di fianco ad una delle colonne di marmo del tempio, vide
                                        Giulio, il marchesino Giulio, vestito colla massima
                                        eleganza, con un fiore alla bottoniera del soprabito nero,
                                        con l'occhio fisso su lei.</p>
            <p>Il prete borbottava dall'altare le sue parole, le campane
                                        mandavano le ultime loro oscillazioni, le lampade ardevano
                                        rischiarando coi loro bagliori i quadri dei santi, tutto
                                        sembrava che si trasfigurasse d'intorno a lei, ed ebbe
                                        paura.</p>
            <p>- Usciamo!... usciamo!... - mormorò la fanciulla con voce
                                        tremante all'orecchio della vecchia Anna.</p>
            <p>- Perchè?... - chiese essa.</p>
            <p>- L'ho veduto.</p>
            <p>- Chi?...</p>
            <p>- Lui! - e glielo accennò con un muover del capo.</p>
            <p>- Dove?... - chiese la vecchia.</p>
            <p>- Là....</p>
            <p>La vecchia ebbe un bel guardare; non vide alcuno.</p>
            <p>Bianca guardò ancora.</p>
            <p>Giulio non c'era più, ma le sembrava di vederlo ancora.</p>
            <p>Le lampade ardevano sempre sugli altari, ma sembravale che le
                                        preci istesse mormorate dal prete avessero qualche cosa di
                                        bizzarro, di satanico, e rischiarato da quelle lampade, fra
                                        quella folla, in quel tempio, sentiva fisso su lei quello
                                        sguardo, le sembrava di veder sempre, di fianco a quella
                                        colonna, quella figura che non c'era più.</p>
            <p>La vecchia non poteva a meno d'essere impensierita dallo stato
                                        d'animo della fanciulla, si inchinò tre volte, si fece tre
                                        volte il segno della croce, e trascinata da Bianca, che la
                                        stringeva febbrilmente pel braccio, uscì con lei dalla
                                        chiesa.</p>
            <p>Era sera, le vie deserte, la funzione non era ancora finita, i
                                        fanali erano appena stati accesi, ma a quell'epoca non
                                        abbondavano. (In certe parti della Roma vecchia, ce ne sono
                                        pochi ancora oggi).</p>
            <p>- Andiamo!... andiamo!... - ripeteva Bianca, dominata da uno
                                        strano terrore.</p>
            <p>In mezzo alla via del Garofano, c'era ferma una carrozza.</p>
            <p>La via era stretta. Le due donne si strinsero contro il muro per
                                        passare. Lo sportello s'aperse, due braccia afferrarono la
                                        fanciulla - che gettò un grido. - La vecchia ne mandò un
                                        altro.</p>
            <p>- Via!... - gridò una voce.</p>
            <p>La carrozza partì a volo.</p>
            <p>La vecchia era caduta sulla via, sforzandosi a chiamare Bianca
                                        che le era portata via prima ancora che potesse farsi
                                        un'idea essa stessa di quel rapimento così audace quanto per
                                        lei incomprensibile.</p>
            <p>Quando rinvenne, molte persone l'attorniavano chiedendo conto
                                        dell'accaduto.</p>
            <p>Che poteva essa rispondere?...</p>
            <p>Che lei come la fanciulla erano uscite dalla chiesa per avviarsi
                                        alla loro abitazione, che una vettura ingombrava la via, che
                                        essa si ritrasse, che due braccia, mentre il cavallo
                                        sferzato impennavasi, avevano afferrata Bianca, e che la
                                        carrozza era sparita come un lampo d'innanzi a' suoi
                                        occhi.</p>
            <p>Le si diede qualche conforto - le si disse che la
                                                <emph>solita</emph> autorità si sarebbe posta sulle
                                        tracce dei colpevoli - fu condotta a casa, e là attese
                                        impaziente una nuova parola, uno schiarimento, qualche cosa
                                        infine che la togliesse da quell'ansia inquieta e febbrile
                                        alla quale era in preda.</p>
            <p>*</p>
            <p>Arturo avviavasi alla sua ora consueta verso la casa abitata
                                        dalla fanciulla.</p>
            <p>Vi si avviava desioso egli pure d'una parola - impaziente di
                                        rileggere ne' suoi sguardi quell'affetto che sapevano
                                        esprimere così bene, e vi trovò un affollamento che lo
                                        sorprese.</p>
            <p>I vicini sottosopra! - il portinaio cogli occhiali sul naso,
                                        intento a dire qualche cosa d'interessante ad un gruppo di
                                        persone che gli facevano corona, e per la via.... e su per
                                        le scale, un insolito agglomeramento di gente.</p>
            <p>- Che diavolo è successo?... - pensò fra sè.</p>
            <p>Era ben lungi dal sospettare neppur per ombra la cosa, e pensava
                                        che fosse morto qualcuno - che fosse successo un furto - che
                                        fosse corsa una coltellata in una rissa - tutto infine,
                                        tranne il vero.</p>
            <p>Il suo amore con Bianca, se non era ufficialmente noto ai vicini,
                                        lo subodoravano, poichè le visite assidue d'un giovinotto
                                        come lui ad una bella fanciulla di diciassette anni come
                                        Bianca, lasciano supporre molte cose!... ed i vicini.... si
                                        sa bene.... sono fatti apposta per cacciare il naso negli
                                        affari degli altri, e sono pericolosi press'a poco come la
                                        finanza per gli oggetti di contrabbando.</p>
            <p>Nulla però avendo che gli rimordesse sul conto dei fatti suoi....
                                        egli lasciava dire.... La vecchia faceva tanto di spallucce
                                        - Bianca sorrideva e gli dava un bacio, un bacio puro come
                                        la sua anima e che non faceva arrossire al certo la sua
                                        fronte di vergine.</p>
            <p>Quando egli però varcò la soglia della casa, fu sinistramente
                                        impressionato da tutti quegli sguardi che si fissarono su
                                        lui. - A quegli sguardi successe un bisbiglio, al
                                        bisbiglio.... altri sguardi.</p>
            <p>Quello strano scombussolamento che ne rompeva la solita quiete,
                                        lo riguardava dunque, e, se non lui, riguardava le persone a
                                        lui care.</p>
            <p>Nulla chiese - per paura forse di chiedere - ma il cuore gli
                                        batteva fortemente.</p>
            <p>Salì a volo i pochi gradini della piccola scala ed arrivò
                                        all'uscio che era aperto.</p>
            <p>Là pure, nella prima stanza abitata dalla vecchia - c'erano due
                                        donne - nella camera un gran disordine.</p>
            <p>La vecchia Anna giaceva sopra una poltrona col capo fra le mani;
                                        le due donne stavano guardandola. Egli cercò Bianca, col suo
                                        sguardo inquieto; Bianca non c'era.</p>
            <p>*</p>
            <p>Dopo un istante sapeva tutto.</p>
            <p>Che fare?...</p>
            <p>Avrebbe voluto correr fuori subito, mettersi sulle sue tracce,
                                        frugare, rovistare tutta la città; ma era così strana la
                                        cosa, che non ci capiva nulla, e non trovava, nella sua
                                        mente sconvolta, neppure un pensiero che potesse venirgli in
                                        aiuto.</p>
            <p>La vecchia nonna raccontò da capo quello che sapeva, quello che
                                        era successo.... e poveretta, anco lei, che cosa poteva dire
                                        di più?...</p>
            <p>C'era sotto un mistero, un intrigo, una trama, questo si capiva;
                                        ma dove dar del capo?...</p>
            <p>L'unica cosa da farsi intanto, e la più ragionevole, era di
                                        recarsi all'ufficio di polizia per sentire se sapessero
                                        qualche cosa e che cosa poteva farsi.</p>
            <p>Arturo vi corse difatti e chiese di parlare col commissario.</p>
            <p>Era così scalmanato, che mentre si faceva l'ambasciata al degno
                                        tutelatore dell'ordine pubblico, una guardia che stava
                                        dondolandosi in anticamera dinanzi ad un braciere, di cui
                                        rimoveva di tratto in tratto le brage colla più sibaritica
                                        delle voluttà, gli chiese che cosa fosse successo.</p>
            <p>La smania di raccontare non gli mancava e le parole gli
                                        bruciavano sulle labbra smaniose d'uscirne fuori.</p>
            <p>Il poliziotto lo ascoltava però con un risolino sarcastico e per
                                        tutta risposta gli chiese, se era certo.... che la fanciulla
                                        non avesse qualche altro amante.</p>
            <p>Se avesse dato retta allo sdegno da cui si sentì preso, per
                                        quell'osservazione, che a lui parve la più sguaiata delle
                                        impertinenze, il nostro innamorato avrebbe fatto ruzzolare
                                        sul lastrico quel facente parte della benemerita, con uno di
                                        quei ceffoni che si sanno dare completi.... soltanto in
                                        certi momenti.... e tanto più vigorosi, quanto più sono
                                        domandati in quella maniera....</p>
            <p>Per buona fortuna gli si annunciò che il commissario era pronto a
                                        riceverlo.</p>
            <p>Il giovane si accontentò di fulminare il suo interlocutore con
                                        un'occhiata, ed entrò nel gabinetto del signor commissario
                                        di polizia.</p>
         </div>
         <div xml:id="IT01007" type="chapter" n="7">
            <head>CAPITOLO VII</head>
            <head>UN COMMISSARIO</head>
            <p>Era un uomo sui sessant'anni, magro, un po' curvo; volgeva e
                                        rivolgeva fra le dita sottili e lunghe una tabacchiera
                                        d'argento e pareva occupatissimo nel rovistare un'infinità
                                        di grossi scartafacci che ingombravano il suo scrittoio.</p>
            <p>Quando Arturo entrò, egli distolse a malincuore lo sguardo dalle
                                        sue carte, si inforcò più saldamente gli occhiali sul naso,
                                        gli fissò in faccia i suoi quattr'occhi, e gli chiese, con
                                        accento reso forse più nasale da quell'ultima pressione su
                                        quella sua specie di protuberanza elefantina - in che cosa
                                        poteva servirlo.</p>
            <p>Il modo non era scevro da una certa compitezza che incoraggiò il
                                        nostro avvocato.</p>
            <p>- Signor commissario.... - rispose egli - da qualche tempo
                                        succedono in Roma delle cose strane.</p>
            <p>Il commissario emise un: - Ah!... - espressione colla quale
                                        pareva volesse dire:- ci siamo!...</p>
            <p>Aperse tranquillamente la sua tabacchiera, ne fiutò
                                        voluttuosamente una presa e si rovesciò col dorso sulla sua
                                        poltrona, in apparenza disposto a prestare tutta la sua
                                        attenzione a quanto si stesse per dirgli.</p>
            <p>- Sì.... signor commissario - riprese il giovine - delle</p>
            <p>cose molto strane!...</p>
            <p>- E.... sarebbero?... - chiese il commissario.</p>
            <p>Arturo rinnovò il racconto che gli avea fatto la nonna di Bianca,
                                        senza togliervi nè aggiungervi una parola; ma era così
                                        agitato, che se quell'onorevole rappresentante dell'ordine
                                        pubblico si fosse permessa una considerazione, come quella
                                        che erasi già permessa il suo subalterno dell'anticamera,
                                        non avrebbe dato al certo troppe garanzie della sua pazienza
                                        e l'avrebbe mandato a carte quarantanove... senza il minimo
                                        rispetto alla rispettabilità.... del luogo dove si
                                        trovava.</p>
            <p>Non fu così.</p>
            <p>Il commissario parve anzi impressionato dalla commozione stessa
                                        che traspariva da ogni parola del giovane, tanto che quando
                                        egli ebbe finito, riaspirò, con aria quasi tragica, una
                                        enorme presa di tabacco.</p>
            <p>Era il suo modo di esprimere l'impeto nervoso che si permetteva
                                        di tratto in tratto, nelle grandi occasioni.</p>
            <p>- Oh lo so.... lo so.... - proruppe poi - abbiamo in Roma una
                                        masnada di manigoldi che giuocano a chi ne fa di più. Dove
                                        si nascondono?... Il diavolo solo potrebbe saperlo. Stiamo
                                        per mettervi sopra le mani.... e là.... come nei giuochi di
                                        bussolotti!... non si sa più dove siano andati. Ce n'è una
                                        nuova ogni giorno - si ruba, si aggredisce sulla pubblica
                                        via, si fanno dei ricatti, e noi?... Perchè ci siamo noi?...
                                        Per nulla!...</p>
            <p>Il brav'uomo.... si scalmanava, diventava rosso, e dava dei pugni
                                        sullo scrittoio, come li avrebbe dati sul muso del primo di
                                        quei manigoldi di cui parlava con tanto sdegno, quando gli
                                        fosse stato tradotto dinanzi ben bene ammanettato, e nella
                                        assoluta impossibilità di ridargliene un altro.</p>
            <p>Aveva fiutate frattanto due o tre altre prese di tabacco e si era
                                        ripiantati sul naso gli occhiali che stavano per sormontare
                                        le prominenze elefantine della sua proboscide
                                        eccezionale.</p>
            <p>Il giovane lo guardava, e lo stava ad ascoltare un po' sorpreso,
                                        sperando sempre che uscisse dalle sue labbra una parola,
                                        atta almeno a tranquillare le inquiete sue ansie.</p>
            <p>- Sicchè.... voi dite.... giovinotto?... - ripigliò il
                                        commissario piantandosegli dinanzi, compreso da tutta la
                                        severa maestà della sua carica.</p>
            <p>- Ripeto - rispose Arturo - che fu rapita una fanciulla, a pochi
                                        passi dalla chiesa di Santa Maria Maggiore!</p>
            <p>- Bene!... - esclamò il commissario.</p>
            <p>- Come.... bene?... - ribattè Arturo, che non riusciva a
                                        comprendere il senso di quell'esclamazione.</p>
            <p>- Affermavo il vostro detto. Quanti anni aveva?...</p>
            <p>- Diciassette.</p>
            <p>- Di forme?...</p>
            <p>- Snelle.</p>
            <p>- Capelli?...</p>
            <p>- Biondi.</p>
            <p>- E si chiama?...</p>
            <p>- Bianca Del Balzo, figlia del generale e della contessa Del
                                        Balzo - pupilla del marchese.... D....</p>
            <p>Il commissario si era rimesso allo scrittoio e tracciava alcune
                                        linee.</p>
            <p>Arturo aveva appena terminato di dare questi particolari, che il
                                        commissario, sbuffante più di prima, uscì fuori dai
                                        gangheri.</p>
            <p>- Figlia d'una contessa.... - esclamò.... - sicchè contessa essa
                                        pure e pupilla di un marchese!... Per San Giuseppe!... ecco
                                        con chi se la pigliano.... questi farabutti. In alto!...
                                        Hanno la manìa di <emph>pescare</emph> in alto!... Oh! non
                                        le potrebbero lasciar stare le contesse?... ma no.... e me
                                        lo immagino già che cosa ci sta sotto! Un ricatto bell'e
                                        buono! mercè il quale intimeranno alla loro maniera lo
                                        sborso di una somma enorme, oppure un
                                        <emph>affare</emph>.... combinato a nome.... Dio sa di
                                        chi!...</p>
            <p>Qualche gran personaggio compromesso - contro cui non si potrà
                                        far nulla - diamine!... si sa bene!... - una giovinetta!...
                                        diciassette anni - bella - bionda!... abita una povera casa!
                                        - vive con una vecchia!... A quest'ora, scommetterei che si
                                        adopreranno le essenze più fini per farla rinvenire - sarà
                                        adagiata sopra un letto adorno di trine, in una sala piena
                                        di profumi - e quando rinverrà, vedrà a sè d'intorno oro,
                                        tappeti, fiori. - Ma sì.... sì.... - continuava egli,
                                        fiutando una nuova presa di tabacco - ed a quei mascalzoni
                                        avranno dato appena qualche centinaio di scudi!... -
                                        Andatela a s<emph>tana</emph>re adesso!... se si trattasse
                                        d'una taverna, meno male!... ci si può entrare.... ma sì....
                                        frugateli ad uno ad uno tutti i palazzi di Roma!... e si può
                                        forse?... no!...</p>
            <p>Arturo stava a sentire ammutolito.</p>
            <p>Il degno commissario stava improvvisando il suo romanzo; e se lo
                                        vedeva là.... bello e fatto; non gli mancava nulla -
                                        nient'altro.... che il rapitore introvabile.</p>
            <p>Il giovane era andato da lui, certo d'avere un appoggio -
                                        vagheggiando almeno una speranza, e non riportava da quella
                                        sua visita fatta all'autorità che uno sgomento di più.</p>
            <p>Dinanzi a lui vedeva il caos, l'abisso - e tutto quel quadro
                                        messogli dinanzi dall'esaltata fantasia del commissario gli
                                        si affacciava alla mente quasi vero. - Il palazzo - i fiori
                                        - i profumi - le gemme - e vicino a lei.... un uomo - bello
                                        forse - giovane - che l'attorniava con tutti i fascini della
                                        ricchezza susurrandole all'orecchio: sei bella!... ti
                                        amo!...</p>
            <p>Si sentì preso da una specie di vertigine.</p>
            <p>Il commissario dicevagli intanto:</p>
            <p>- Siate tranquillo, giovinotto - la giustizia farà il suo
                                        dovere.</p>
            <p>Egli non intese neppure quelle parole che gli sarebbero sembrate
                                        uno scherno, ed uscì.</p>
            <p>*</p>
            <p>Giunto sulla via, l'aria fredda della notte calmò la
                                        sovreccitazione convulsa del suo cervello, ed egli si pose a
                                        riflettere su quello strano rapimento di cui Bianca era
                                        stata vittima.</p>
            <p>Di tutto quell'affastellamento di parole uscite dalle labbra del
                                        commissario, l'aveva colpito una sola cosa.</p>
            <p>Che esisteva cioè in Roma un'associazione formidabile di
                                        malfattori che, al furto ed all'aggressione, aggiungevano il
                                        ricatto, e che avrebbero forse imposto misteriosamente il
                                        pagamento di una somma, prezzo assoluto per la restituzione
                                        della fanciulla.</p>
            <p>L'idea che la sua Bianca giacesse ora in uno di quei covi dove si
                                        rifugia tal sorta di gente; in tali mani, e soggetta ad
                                        indicibili torture, era spaventevole; eppure preferì
                                        confermarsi in questo pensiero che accettare l'altro.</p>
            <p>Non voleva pensarci a quel palazzo di cui avevagli parlato il
                                        commissario; a quelle trine, a quei tappeti.</p>
            <p>La preferiva in un covo di banditi la sua bianca fanciulla dagli
                                        occhi celesti!... Avrebbero imposto una somma!... Ebbene, si
                                        sarebbe pagata!...</p>
            <p>Quel covo, col suo squallore, gli faceva meno paura d'un palazzo
                                        co' suoi fascini.</p>
            <p>E poi era giovane, sentiva d'avere dell'audacia, del coraggio, e
                                        l'idea di poter trovare quel covo, scoprirla e gridarle: -
                                        Sono io!... - gli sorrideva.</p>
            <p>Quando si è giovani.... e si è innamorati come lo era Arturo, non
                                        si dispera!...</p>
            <p>Gli parve anzi di intravedere l'antro dove l'avevano nascosta, e
                                        recatosi a casa sognò un regno abitato da mostri strani che
                                        stavano di guardia alla sua bella; sognò che una fata
                                        scendeva dalle nuvole recinta da un'aureola divina, sognò
                                        che gli consegnava una bacchetta magica al tocco della quale
                                        tutte le porte si aprivano a lui, e che a guisa degli eroi
                                        delle antiche leggende egli vinceva lotte sopra lotte,
                                        attraversava dei mari infocati, penetrava negli abissi della
                                        terra, strozzava dei leoni, tagliava la testa a delle iene e
                                        si trovava poi sotto un padiglione di mirto, in un giardino
                                        incantato come quelli delle fiabe, stringendosi sul seno la
                                        sua Bianca che lo copriva di baci.</p>
         </div>
         <div xml:id="IT01008" type="chapter" n="8">
            <head>CAPITOLO VIII</head>
            <head>ESTER</head>
            <p>Prima che gli facciamo fare più ampia conoscenza colla banda che
                                        erasi cacciata per le viuzze del quartiere dei Monti,
                                        avviandosi al loro centro di riunione, ci permetta il
                                        benigno lettore di presentargli un nuovo personaggio.</p>
            <p>*</p>
            <p>La luce dei doppieri rischiara un elegantissimo gabinetto - i
                                        mobili armonizzano mirabilmente colle ricche tende che
                                        adornano le finestre - col tappeto a fiori - colle
                                        specchiere dorate - coi tanti gingilli sparsi qua e là. Sul
                                        tavolino da lavoro, d'ebano, intarsiato di madreperla,
                                        spicca un elegante cestello di canottiglie a bizzarri
                                        disegni, un piccolo telaio da ricamo pure d'ebano - accanto
                                        al ricamo una chattulle da guanti - sul pianoforte aperto,
                                        dei ricchi <foreign xml:lang="la">album musicali</foreign>,
                                        delle romanze con legature in <foreign xml:lang="fr">moiré</foreign> dorate, inargentate,
                                        luccicanti.</p>
            <p>Dal piccolo divano, innanzi al quale è distesa una magnifica
                                        pelle di leopardo, i cui occhi di vetro, perfettamente
                                        imitati, pare che brillino di luce sanguigna, deve essersi
                                        appena alzata la gentile abitatrice di quel piccolo eden,
                                        poichè vi si vede un lungo guanto arrovesciato come la pelle
                                        d'una biscia, gettato là colla noncuranza della donna
                                        abituata ad adornarsene.</p>
            <p>Quel lusso però di tende, di fiori, di gingilli, di specchiere,
                                        di quadri e di tappeti, ha qualche cosa di così sfacciato e
                                        di così provocante, che vi farebbe intuire a colpo d'occhio,
                                        essere quello tutt'altro.... che il gabinetto d'una
                                        signora....</p>
            <p>Non è infatti che il gabinetto di Ester.</p>
            <p>I suoi conoscenti non la chiamano con altro nome.</p>
            <p>Non ne ha altro.... forse.... o, se l'ebbe, l'ha nascosto sotto
                                        uno di quelli che si dicono nomi di <emph>battaglia</emph>.
                                        Non valeva forse la pena che se ne ricordasse. Ne avrà
                                        cambiati troppi.... forse.... per ricordarsene uno,
                                        piuttosto che l'altro.... o preferisce non esser chiamata
                                        che Ester.</p>
            <p>È italiana.... è francese.... è spagnola?...</p>
            <p>Nessuno lo sa.... non lo sa, forse, neppure lei....</p>
            <p>Quello che sanno e che vedono tutti, compresa lei stessa, che ha
                                        forse.... appunto per questo, abbondato tanto in specchiere,
                                        è che è bella!...</p>
            <p>Vi troveremo degli strani visitatori in quell'elegante
                                        salotto.... e sta disponendosi a riceverne qualcuno, poichè
                                        vi entra aprendo l'uscio con atto impaziente.</p>
            <p>È forse tornata da poco da qualche visita, perchè sta togliendosi
                                        l'altro guanto nero denudando fin sopra al gomito, su cui
                                        ricadono i pizzi della sua mezza manica, un braccio d'una
                                        purezza di forme incantevoli.</p>
            <p>Dal morbido involucro di cui slaccia gli ultimi bottoncini, esce
                                        pure una mano bianca come il latte, alle cui carni la
                                        pressione stessa dello stretto guanto ha aggiunto una più
                                        bianca bianchezza....</p>
            <p>Ester lo getta sul divano come poco prima vi aveva gettato
                                        l'altro, suona il campanello e chiama.</p>
            <p>Una cameriera si presenta sulla soglia del salotto.</p>
            <p>- Verrà fra poco.... sai chi.... - le dice - introducilo e finchè
                                        c'è lui.... non sono in casa per nessuno.</p>
            <p>- Neanche per?... - arrischia di chiedere la cameriera,
                                        aggiungendo alla sospensione del nome una di quelle occhiate
                                        che dicono tante cose....</p>
            <p>- Per.... nessuno.... - afferma Ester licenziandola.</p>
            <p>Ester sembra inquieta.</p>
            <p>Siede al pianoforte, fa scorrere le sue belle dita sulla tastiera
                                        d'avorio traendone qualche nota bizzarra, a scatti.... a
                                        strappi...., pare che improvvisi.... affastella invece
                                        insieme diversi motivi.... in cui non c'è nè l'espressione
                                        del suo pensiero, nè quello d'un'armonia - si alza poi -
                                        guarda sulla via da una delle finestre, scostandone le
                                        tende, raccoglie i guanti che ha gettati sul divano, li
                                        butta sul cestello da lavoro, apre la <foreign xml:lang="fr">chattulle</foreign> e, tanto per fare qualche cosa,
                                        per dare sfogo forse all'irrequieta sua nervosità, ne
                                        sceglie un altro paio, di un colore chiarissimo, e postasi
                                        dinanzi allo specchio si occupa a calzarli introducendovi
                                        con voluttuosa compiacenza le dita sottili, come se volesse
                                        imprigionarvele per impedir loro di fremere in quell'ansia
                                        d'un'attesa che sembrava preoccuparla tanto.</p>
            <p>La visita che aspettava, richiedeva forse quell'ultimo compimento
                                        della sua <foreign xml:lang="fr">toilette</foreign>
                                        sfavillante.</p>
            <p>*</p>
            <p>- Il marchese Giulio - annunciò, dopo circa un quarto d'ora, la
                                        sua cameriera.</p>
            <p>Ester stava sfogliando un libro colla punta sottile delle sue
                                        dita inguantate - ma ne scorreva appena collo sguardo le
                                        pagine, non pensando al certo a quello che stava
                                        leggendo.</p>
            <p>Aspettava, ed aspettava a quanto pare il marchese Giulio, perchè,
                                        gettato il libro, si alzò di scatto movendogli incontro.</p>
            <p>Non si rivolsero un complimento - si scambiarono soltanto uno
                                        sguardo.</p>
            <p>- Giocati!... - le disse Giulio, rispondendo allo sguardo di
                                        Ester.</p>
            <p>- Giocati!?... - esclamò la donna, dando a quell'esclamazione il
                                        significato della sorpresa ed in un della domanda.</p>
            <p>- Da chi, non lo so,... - rispose il marchesino gettandosi sul
                                        divano - ma il fatto è che la colomba strappata dal nido,
                                        per conto nostro.... cioè, dirò meglio, per conto mio, non è
                                        più là, dove credevo di trovarla. - Per Iddio - continuò
                                        egli, giocherellando con un bastoncino che teneva tra le
                                        mani e col quale divertivasi a battere i grossi rosoloni del
                                        tappeto - pare che nella vostra famosa associazione ci sia
                                        qualcuno che sfrutta il mestiere per fare comodamente gli
                                        affari suoi.</p>
            <p>Ester lo ascoltava.</p>
            <p>Stava forse ideando un progetto, o cercava di afferrare un
                                        pensiero, fra i tanti che andava fantasticando il cervello,
                                        perchè i suoi sguardi avevano una fissità sfavillante. Il
                                        giovane la comprese così bene, che tacque....</p>
            <p>- È lui!... - esclamò finalmente Ester.</p>
            <p>- Chi?... - chiese il giovane.</p>
            <p>- Ci avrà veduto un ricatto per conto suo - continuava la donna,
                                        seguendo ansiosamente il corso del pensiero su cui erasi
                                        fermata, e senza badare alla domanda del marchesino. - Si è
                                        immischiato diverse volte nei nostri affari - esclamò - ma
                                        badi.... qui ai Monti c'è carne anche per i suoi denti!...-
                                        quell'imbecille d'un <emph>Guercio</emph> ha un occhio di
                                        troppo, e sarebbe meglio che non avesse neppure quello - non
                                        c'è altri che lui.... per quello stupido!... bisogna che
                                        tutto dipenda da <emph>lui</emph>!... come se
                                                <emph>noi</emph>, i fatti nostri, non si sappia
                                        farli senza quella ciurmaglia del Trastevere....</p>
            <p>- Si può sapere chi sia questo <emph>lui</emph>? - osò chiedere
                                        timidamente il giovinetto.</p>
            <p>- Gennaraccio - rispose Ester.</p>
            <p>Al marchesino corse un tal brivido freddo per le ossa, che cessò
                                        dal battere i rosoloni del tappeto col bastoncino, mentre
                                        spalancava tanto d'occhi in faccia ad Ester....</p>
            <p>- C'entra Gennaraccio!... - balbettò.</p>
            <p>- E dov'è che non c'entra?... quel figlio d'una spia!... -
                                        proruppe Ester; - se non si può muovere un passo senza che
                                        ci sia il suo <foreign xml:lang="la">beneplacet</foreign>! -
                                        Sono un branco di conigli i nostri!... ecco tutto!... ma
                                        questa volta - continuava essa, percorrendo a passi
                                        concitati il salotto - questa volta mi sentiranno. Non sono
                                        tale io da esser tenuta qui a far da richiamo a quattro
                                        imbecilli che ci lasciano qualche manata di scudi.... quando
                                        piace loro di darsi il capriccio d'un po' di
                                                <emph>macao</emph> o di <emph>zecchinetta</emph>! -
                                        A parità di giuoco - parità di affari! - ce la giuoco
                                        anch'io la mia parte di galera - e la parte di pupattola da
                                        salotto, che mi hanno affidata, non mi garba niente
                                        affatto.</p>
            <p>Aveva preso uno scialle dalla spalliera d'una seggiola, sonò il
                                        campanello - chiamò Fanny - si fece portare un cappuccio di
                                        lana - si gettò lo scialle sulle spalle, si coprì la testa
                                        col cappuccio, vi si ravvolse, e disse al marchese Giulio: -
                                        Esco.</p>
            <p>Erasi mostrata così apertamente ciò che era.... che il marchesino
                                        venuto lì, spesso con <emph>altri</emph>, a perdervi la sua
                                        manata di scudi, come diceva lei, od a guadagnarli, forse
                                        provò, a sentirla parlare così, quello stesso brivido che
                                        aveva già provato a sentir nominare
                                        <emph>Gennaraccio</emph>.</p>
            <p>Quella pupattola imbellettata ed adornata da gran signora, pronta
                                        a prodigare capricci, come a tener mano ad un intrigo,
                                        facendo infine da uccello di richiamo alla
                                                <emph>compagnia</emph>, parlava di galera, e di
                                        sotto alla morbida pelle del guanto mostrava le sue unghie
                                        da tigre.</p>
            <p>Il ginepraio nel quale s'era cacciato, gli apparve forse allora
                                        soltanto, in tutta la sua realtà, tutt'altro che seducente,
                                        e quel rapimento che complicavasi colla intromissione del
                                        famoso bandito del Trastevere, spaventò lui stesso a tal
                                        punto, che, incapace a dire una parola, nè a trattenerla con
                                        un gesto, vide uscire Ester, alla quale aveva fatto tante
                                        volte da cavaliere.... ed intorno a lei, gli parve vedere
                                        riunita tutta quella spaventosa falange di mostri notturni
                                        che sarebbe andata a cercare, chi sa in quale covo, e
                                        avrebbe voluto che tutto ciò fosse un sogno.</p>
            <p>- Il signore l'aspetta? - gli chiese Fanny.</p>
            <p>- No - rispose il marchesino alzatosi di soprassalto dal divano
                                        su cui stava come inchiodato.</p>
            <p>Prese il cappello ed uscì.</p>
            <p>- Torna?... - gli chiese di nuovo la cameriera.</p>
            <p>Il marchesino aveva aperto l'uscio e scendeva già i gradini della
                                        scala.</p>
            <p>- Verrà a trovarlo la padrona - gli gridò dietro Fanny con tale
                                        accento di canzonatura che l'avrebbe fatto impallidire di
                                        più.... se avesse potuto essere più pallido.</p>
            <p>Si sentì dietro le spalle lo scroscio sonoro d'una risata, poi il
                                        rumore dell'uscio che chiudevasi, e fuggì, fuggì, non osando
                                        neppure di volgere il capo, ed imbacuccandosi sino agli
                                        occhi sotto l'alto bavero della sua pelliccia, come se
                                        avesse voluto nascondervisi.</p>
            <p>*</p>
            <p>Quando giunse a casa, seppe da suo padre che un commissario di
                                        polizia, informato del rapimento avvenuto, erasi recato da
                                        lui per avere degli schiarimenti in proposito.</p>
            <p>Il marchese infatti li aveva dati, ed il degno commissario, che
                                        aveva sfoggiata per la sua visita al signor marchese la
                                                <foreign xml:lang="fr">toilette</foreign> di parata
                                        delle grandi occasioni, aveva scritto uscendo di là sul suo
                                        libriccino di note:</p>
            <p>«Affare poco importante - giovinetta e vecchia - teste balzane -
                                        avvocato Arturo Rindi <emph>sorvegliabile</emph>.»</p>
         </div>
         <div xml:id="IT01009" type="chapter" n="9">
            <head>CAPITOLO IX</head>
            <head>SEDUTA</head>
            <p>Gli schiarimenti di cui aveva bisogno lei, Ester, sapeva come
                                        averli.</p>
            <p>Ai soci del <emph>puntarolo</emph> radunatisi ai Monti, come il
                                        lettore se ne ricorderà, era stato già detto che la
                                                <emph>volpe</emph> era in <emph>tana</emph>, che era
                                        l'ora che della <emph>nebbia</emph> non ce n'era, che la
                                                <emph>famiglia</emph> era al chiaro, e che per
                                        strada c'era posto.</p>
            <p>Il che voleva dire che il <emph>capo</emph> li aspettava, che la
                                        banda era al completo, che la sala delle riunioni era
                                        rischiarata e che per strada non c'erano pattuglie che
                                        dessero loro incomodo.</p>
            <p>Abbiamo già detto che la sala delle riunioni era una larga
                                        cameraccia che serviva, più che ad altro, come deposito
                                        degli oggetti provenienti dai vari furti compiutisi in un
                                        dato periodo di tempo; ed alla seduta che vi si teneva,
                                        oltre al <emph>colonnello</emph>, al <emph>Maestro</emph>,
                                        al <emph>Cavalierino</emph> ed al <emph>Paìno</emph>, che
                                        avevano ottenuta, per i loro meriti personali, una
                                        gradazione autoritaria, vi prendeva parte quella sera tutta
                                        la bassa ciurmaglia dell'associazione.</p>
            <p>Tipi strani, barbe da spauracchi, facce livide, voci rauche ed
                                        avvinazzate, vestiti laceri, unti, rappezzati, che
                                        contrastano coll'abito nero, abbottonato sino al mento del
                                                <emph>colonnello</emph>, colla giacca di velluto a
                                        larghi risvolti del <emph>Paìno</emph>, col <foreign xml:lang="en">frak</foreign> del
                                                <emph>Cavaliere</emph> e col lungo gabbano del
                                                <emph>Maestro</emph>.</p>
            <p>E tutta questa bizzarra accozzaglia di gente seduta intorno ad
                                        una lunga tavola sulla quale vedevansi, divisi a pacchi,
                                        davanti a ciascuno, gli oggetti che erano stati dichiarati
                                        di loro proprietà, eccezion fatta della roba venduta in
                                        blocco, e del cui ricavato erasi fatta la regolare
                                        spartizione.</p>
            <p>Una lampada attaccata al soffitto con una corda, gettava su
                                        quella strana accozzaglia di facce sinistre più fumo che
                                        luce.</p>
            <p>Colui che chiamavano il <emph>colonnello</emph> doveva aver
                                        finito qualche discorso, che la folla accolse con un
                                        mormorìo d'approvazione.</p>
            <p>Doveva al certo aver parlato dei loro statuti e dei loro diritti,
                                        poichè superbo dell'effetto ottenuto:</p>
            <p>- Ebbene - continuò egli - bisogna che noi siamo da oggi in poi
                                        interamente padroni di regolarci come meglio crediamo.
                                        Abbiamo compiuto un <emph>fatto</emph>, vi abbiamo impiegata
                                        tutta la nostra attività, è riuscito, e che ci si mette di
                                        mezzo?... un <emph>altro!</emph>...</p>
            <p>- C'eri tu?... - chiese egli rivolgendo la parola ad un omaccione
                                        che lo stava ascoltando colle braccia incrociate sulla
                                        tavola appoggiando il mento sulle sue grosse manacce.</p>
            <p>- C'ero!... - rispose colui che i suoi compagni stessi chiamavano
                                        il gigante.</p>
            <p>- Quando è arrivata la barca?...</p>
            <p>- Dopo un'ora circa che ero là.</p>
            <p>- E ti ha detto?...</p>
            <p>- Niente.</p>
            <p>- Come niente?...</p>
            <p>- Andò su, ci disse di seguirlo, ci fece prender la ragazza, la
                                        fece deporre nella barca, si spinse al largo, e andò
                                        giù.</p>
            <p>- E voi l'avete lasciato fare.... imbecille!... - urlò il
                                                <emph>colonnello</emph> - chi è <emph>lui</emph>
                                        infine?!...</p>
            <p>- È Gennaraccio - rispose il gigante stringendosi nelle
                                        spalle.</p>
            <p>- Bisognava non obbedirgli.</p>
            <p>- A Gennaraccio?... - rispose il gigante con tale inflessione di
                                        voce che non lasciava dubbi sulla onnipotente ascendenza che
                                        aveva su quegli animi il <emph>puntarolista</emph> del
                                        Trastevere.</p>
            <p>Il <emph>Paìno</emph> lo fulminò con uno sguardo olimpico di
                                        disprezzo.</p>
            <p>Il <emph>Cavalierino</emph> accomodava le sfere di un orologio
                                        d'oro che aveva avuto di sua parte.</p>
            <p>Un brontolìo accolse le parole del gigante, ma non esprimeva un
                                        fremito di rivolta, esprimeva al più un principio d'ostilità
                                        ad un dominio subito di mal animo.... ma subìto.</p>
            <p>Furono bussati all'uscio tre colpi.</p>
            <p>Si alzarono tutti, cacciarono tutti una mano in tasca, ed ogni
                                        mano volle sentire sotto il tatto delle sue cinque dita il
                                        manico d'un coltello o il calcio d'una rivoltella.</p>
            <p>- Silenzio - intimò a bassa voce il <emph>colonnello</emph>.</p>
            <p>Furono bussati più piano altri due colpi.</p>
            <p>Nessuno si mosse.</p>
            <p>Dietro l'uscio risonò un sol colpo, secco e vibrato.</p>
            <p>-<emph>Famiglia</emph>.... - disse il
                                        <emph>colonnello</emph>.</p>
            <p>Uno degli uomini andò ad aprire.</p>
            <p>Entrò Ester.</p>
            <p>*</p>
            <p>Un' ora dopo, la deliberazione di ritogliere la ragazza rapita
                                        dalle mani di Gennaraccio, e di romperla definitivamente col
                                        Trastevere, era stata accettata in massa, ed intorno alla
                                        povera Bianca si raggruppavano tre minacce e tre pericoli:
                                        Gennaraccio - i puntarolisti dei Monti - ed il marchese
                                        Giulio.</p>
            <p>*</p>
            <p>La sala delle sedute era rimasta deserta - la lampada era stata
                                        spenta - di sotto alla tavola però brillò una luce
                                        improvvisa e tra uno sgabello e l'altro si sporse fuori una
                                        testa.</p>
            <p>Non era un'apparizione da far paura. Era una testolina, se non
                                        bella, tale almeno da stonare fra tutte le altre patibolari,
                                        che avevano formato il gruppo di prima.</p>
            <p>Era il monello che aveva già fatto da battistrada alla banda e
                                        che era arrivato al posto mettendosi comodamente a
                                        cavalcioni dietro alla carrozza che aveva ricondotto al
                                        palazzo il marchese.</p>
            <p>Il fiammifero che aveva acceso sotto la tavola, poteva servirgli
                                        per poco - ma un secondo fiammifero gli bastò per montare
                                        sopra uno sgabello, dallo sgabello salì sulla tavola e con
                                        un terzo fiammifero riaccese la lampada.</p>
            <p>Vistosi padrone del campo, girò a sè d'intorno lo sguardo, e
                                        provò un infinito sentimento di compiacenza. Là.... dove
                                        erasi discusso sul <emph>mio</emph> e sul <emph>tuo</emph> -
                                        dove qualcuno aveva comandato - altri.... obbedito, egli
                                        trovavasi solo - non aveva <emph>superiori</emph> che lo
                                        intimorissero - non compagni con cui dividere le idee....
                                        poichè gli davano così poco, che da dividere, nulla
                                        rimanendogli, non gli sarebbero rimaste che le idee, se ne
                                        avesse avute. - Naturalmente egli aveva quelle degli
                                        altri.</p>
            <p>Vide sopra la tavola un involto - lo slegò, e trattone fuori un
                                        pastrano dove ci stava dentro almeno due volte, se lo infilò
                                        pavoneggiandosi e divertendosi a misurare la tavola pel
                                        lungo e pel largo.</p>
            <p>Il soprabito che aveva indossato doveva essere appartenuto a
                                        qualche giovinotto che poteva avere la sua età. Egli aveva
                                        circa 15 anni, ma la mala vita, e più della mala vita,
                                        qualche bibita alcoolica a cui l'avevano abituato, avevano
                                        impedito al suo corpo di compiutamente svilupparsi.</p>
            <p>Era rimasto un monello, e quell'abito da mezzo uomo lo rendeva
                                        grottesco, mentre egli credeva quasi d'essere....
                                        splendido!...</p>
            <p>Assorto compiutamente nel suo entusiasmo che non ammetteva
                                        ragioni, per quanto potessero essere logiche, egli credette
                                        bene d'abbandonarsi allo slancio d'una piroetta.</p>
            <p>Fu fermato a mezzo giro da una mano che l'afferrò per la falda
                                        dell'abito, e da una voce che gli disse:</p>
            <p>- Peppe, tu mi derubi.</p>
            <p>La voce, come la mano, erano proprietà assoluta del
                                                <emph>Guercio</emph>, che a quanto pare si credeva
                                        in diritto di reclamare, come sua proprietà convenzionale,
                                        la sopraveste del monello.</p>
            <p>Al sentirsi chiamare Peppe, il monello a cui tutti davano il
                                        nomignolo di Peppetto, intuì quasi, che l'abito fa il
                                        monaco.... ad onta dell'inversione che s'è data alla
                                        frase.</p>
            <p>Egli si raddrizzò in faccia al <emph>Guercio</emph>, fiero del
                                        metro e più d'altezza concessogli dalla tavola su cui era
                                        salito.</p>
            <p>- Vecchio mio - gli disse - ragioniamo. Perchè ti derubo?...</p>
            <p>- Perchè - gli rispose il <emph>Guercio</emph> - il vestito che
                                        tu indossi mi è toccato come parte di diritto nella
                                        divisione, diritto tanto più acquistato, perchè mentre gli
                                                <emph>altri</emph> se ne sono andati pei fatti loro,
                                        io stava di là mettendo in ordine il magazzino; della roba
                                        da prendere ce n'è, non l'ho presa; io dunque lavoravo - tu
                                        rubavi - chi ha ragione?...</p>
            <p>Il monello si cacciò cinque dita nei capelli arruffati e si
                                        grattò il capo colla presunzione, forse, di cercarvi
                                        un'idea.</p>
            <p>Pare che non ne trovasse, poichè, per tutta risposta, si dispose,
                                        con un sospiro di rammarico, a togliersi il soprabito.</p>
            <p>La mano del <emph>Guercio</emph> lo trattenne una seconda
                                        volta.</p>
            <p>- Tienlo - gli disse - farò di più, t'accorcerò le maniche perchè
                                        t'impaccerebbero negli <emph>affari</emph>.... Eri qui, hai
                                        fatto qualche cosa, non t'han dato nulla, prendi quello che
                                        trovi, è giusto. Quello che volevo farti comprendere,
                                        ragazzo mio - continuò il vecchio - è questo soltanto:
                                        facevi male a rubarlo a me. Si devono avere dei diritti....
                                        in tutto ciò che si fa. Chi ha un guardarobe, ha degli altri
                                        abiti.... - Prenderlo a me che me lo sono guadagnato.... sta
                                        male!... Il mio <emph>diritto</emph> d'averlo, me lo sono
                                                <emph>acquistato</emph>, tu lo prendevi.... senza
                                        sapere a chi, ecco l'errore.... Abbi dunque questo sempre in
                                        mente; avere il <emph>diritto</emph> di fare quello che si
                                        fa; se si ha fame bisogna pur mangiare, se si ha freddo,
                                        bisogna pur vestirsi, il furto non è che un
                                                <emph>lavoro</emph> d'un altro <emph>genere</emph>;
                                        perchè sono un ladro io?... Perchè non ho potuto essere
                                        onesto. Lo puoi essere?... Siilo. Si può essere
                                                <emph>onesti</emph> anche rubando. Tu non capirai
                                        niente, ma non importa, dovrei spiegarti troppe cose per
                                        farti capire quello che voglio dire io!...</p>
            <p>Lo strano discorso del <emph>Guercio</emph> fece spalancare tanto
                                        d'occhi a Peppe.</p>
            <p>- Deve essere matto.... - pensò tra sè, mentre il vecchio
                                        trattolo giù dalla tavola gli rivoltava in dentro le maniche
                                        del soprabito.</p>
            <p>- Hai fame?... - gli chiese il <emph>Guercio</emph>.</p>
            <p>Il monello gli rispose col più eloquente degli sbadigli.</p>
            <p>- Basta.... - gli disse il vecchio chiudendogli la bocca con una
                                        delle sue larghe mani. - Meglio così, parlando si dice
                                        troppo, spesso niente, meglio così, mangerai, sei nel tuo
                                        diritto. Spegni la lampada e guarda fuori.... bisogna fare
                                        qualche cosa per averne un'altra.</p>
            <p>Egli aperse cautamente l'uscio con una piccolissima chiave.</p>
            <p>Scesero quattro gradini, si trovarono in un corridoio, risalirono
                                        altri gradini d'una piccola scala, trovarono un altro uscio,
                                        che dava sopra un cortile; il cortile aveva due porte; il
                                                <emph>Guercio</emph> si avvicinò a quella di destra,
                                        l'aperse, il monello uscì solo, tornò subito.</p>
            <p>-<emph>Posto dappertutto</emph>... - gli disse sottovoce.</p>
            <p>- Andiamo - gli rispose il vecchio.</p>
         </div>
         <div xml:id="IT01010" type="chapter" n="10">
            <head>CAPITOLO X</head>
            <head>«<foreign xml:lang="la">FERVET OPUS</foreign>»</head>
            <p>Di corse alla casetta di via del Garofano, il giovane avvocato
                                        Arturo ne aveva fatte più d'una dozzina, prodigando vani
                                        conforti alla vecchia Anna.</p>
            <p>Per la polizia dovette accontentarsi di una sola seconda
                                        visita.</p>
            <p>Il commissario gli aveva piantate in faccia impertinentemente le
                                        lenti de' suoi occhiali, e gli aveva risposto che l'autorità
                                        faceva con zelo il suo dovere.</p>
            <p>A lui pareva che di zelo ce ne mettesse troppo poco, e che non
                                        avesse neppure la voglia di mettercene, ma erano persuasioni
                                        che dovette tenere per sè.</p>
            <p>Il marchese Andrea che aveva avuta la pazienza di sentire per la
                                        quarta volta i particolari di quell'avvenimento, finì col
                                        mostrarsene tanto annoiato da lasciar supporre che alla
                                        quinta avrebbe mandato al diavolo chiunque fosse andato a
                                        rintronargli la testa con delle altre geremiadi; - che
                                        fare?...</p>
            <p>Far da sè.... e cercare.</p>
            <p>Involontariamente il commissario gli aveva lasciato intravvedere
                                        come si potesse trattare d'un ricatto.</p>
            <p>Erano però scorsi tre giorni, e nè al marchese, nè alla vecchia
                                        Anna, era stata fatta alcuna intimazione.</p>
            <p>Tutto era mistero, e quel silenzio lo spaventava.</p>
            <p>Se trattavasi d'un ricatto, non poteva che essere opera della
                                        misteriosa associazione che sapeva con tanta audacia
                                        compiere ogni sorta di delitto; ed il rapimento, se
                                        l'avevano eseguito loro, l'avevano forse eseguito per ordine
                                        di qualcuno.</p>
            <p>Questo pensiero era pel giovane più spaventevole del primo.</p>
            <p>- Non perdiamoci d'animo - disse però alla vecchia Anna - sapremo
                                        presto qualche cosa; dovessi mettere sottosopra tutta Roma e
                                        frugarne tutti gli angoli. Non ci sarà posto dove non sappia
                                        cacciarmi. Ho difesi certi pendagli da forca e ne conosco
                                        più d'uno che mi deve un po' di gratitudine; tutto serve in
                                        certe occasioni, e non è certo ai signori della questura che
                                        lascerò l'incarico di sbrogliare la faccenda.</p>
            <p>*</p>
            <p>C'è un Dio.... per gli ubriachi!... - ma ce n'è uno anche per gli
                                        innamorati, scrisse babbo Dumas.</p>
            <p>Il catechismo per semplificarlo lo divide in tre persone, ed a
                                        voler discuterci sopra la questione si complicherebbe
                                        troppo; ma si tranquillino i lettori e le gentili lettrici,
                                        non ho alcuna voglia di far loro subire una digressione
                                        teologica.</p>
            <p>Arturo era persuasissimo che per lui, <emph>uno</emph> o
                                                <emph>trino</emph>, qualche cosa lassù.... ci doveva
                                        essere, ed una sera, indossata una giacca che aveva diritto
                                        al massimo dei rispetti per il suo stato.... di servizio,
                                        cacciatosi sugli occhi un cappellaccio, che, in fatto di
                                        benemerenza, accampava i diritti della giacca; colla pipa in
                                        bocca, e <emph>qualche cosa</emph> in tasca, uscì di casa
                                        disposto a tutto, anche a farsi prendere per ciò che non
                                        era.... da qualche agente della forza pubblica, che in certi
                                        casi fanno quello che possono, per far tutt'altro di quello
                                        che dovrebbero fare.</p>
            <p>Mancava poco alla mezzanotte ed aveva visitato già più d'un
                                        bugigattolo - da San Pietro in Vincoli alla Concezione;
                                        dalla via dell'Agnello al Macel de' Corvi; dal vicolo Chiuso
                                        a quello di Cianca Leone.</p>
            <p>Assolutamente, egli pensava tra sè, quei certi miei clienti hanno
                                        trovato qualche inciampo alla loro carriera.... e ne hanno
                                        presa un'altra....</p>
            <p>Svoltando per San Pietro in Vincoli, mentre rifaceva le strade
                                        già percorse, un lampione a vetri rossi attirò la sua
                                        attenzione.</p>
            <p>Il lampione, o per meglio dire, una lanterna dondolante, era
                                        appesa ad un gancio, sopra la porta dell'osteria; una
                                        porticina bassa e stretta. Di dentro sentivansi delle voci,
                                        dinanzi ai vetri dell'uscio erano tirate internamente due
                                        tendine rosse. L'osteria aveva tutta l'apparenza di non
                                        poter essere più orrida, ed era una di quelle come le
                                        cercava lui.</p>
            <p>Si abbottonò la giacca fino al mento ed entrò.</p>
            <p>Quattro individui occupavano una tavola giocando a
                                                <emph>scopa</emph> con un mazzo di carte più sudice
                                        delle loro mani.</p>
            <p>Avevano davanti due fogliette di vino bianco, e gettandosi in
                                        faccia un <emph>mannaggia li mortacci tui!</emph> ed una
                                        boccata di fumo, ad ogni scopatura.... indovinata,
                                        continuavano però tranquillamente la loro partita.</p>
            <p>La stanza era angusta, l'oste gobbo. Dalla cucina usciva un odore
                                        nauseante di grassumi, dalla cantina un odore di vino che
                                        appestava; l'aria era tanfo, una nube di fumo riempiva la
                                        stamberga.</p>
            <p>Egli s'avvicinò ad una tavola libera, tirò a sè uno sgabello, e
                                        sedè ordinando una <emph>foglietta</emph>.</p>
            <p>Gli fu portata una bevanda giallognola, che il gobbo battezzò
                                        pomposamente per Orvieto, e forzatosi a mandarne giù qualche
                                        sorso frenando le contorsioni dello stomaco che sentiva un
                                        immenso bisogno di ributtarlo fuori, fece di necessità
                                        virtù, ed attese.</p>
            <p>Le faccie dei quattro giocatori gli erano compiutamente ignote.
                                        Niente ex.... clienti.... neppur là....</p>
            <p>C'era un quinto avventore che pareva sonnecchiare, in un angolo,
                                        colla guancia appoggiata sulle braccia incrociate. Ignoto
                                        anche quello!...</p>
            <p>La sfiducia entrava a poco a poco nell'animo del giovane; quel
                                        fetore lo nauseava, quel fumo lo soffocava; i quattro
                                        giocatori bestemmiavano picchiando enormi pugni sulla
                                        tavola, il quinto dormiva sempre.</p>
            <p>- È meglio andarsene - pensò Arturo.</p>
            <p>Stava per chiamare il <emph>gobbo</emph> e traeva già dalle
                                        tasche un paolo, da gettar sulla tavola, quando dall'uscio
                                        della taverna, che si aperse improvvisamente, sgusciò dentro
                                        come un'apparizione un nuovo personaggio.</p>
            <p>Il giovane non potè a meno di sorridere. - Quell'apparizione lo
                                        interessava.</p>
            <p>Era un ragazzo infagottato in una specie di <foreign xml:lang="en">frak</foreign> che gli arrivava quasi
                                        fino ai piedi. Le maniche di quello strano indumento
                                        dovevano essere state troppo lunghe, perchè erano state
                                        tagliate troppo; spiccava sotto al <foreign xml:lang="en">frak</foreign> un enorme panciotto a quadrettoni
                                        bianchi e neri che poteva servirgli da giacca; portava sulle
                                                <emph>ventiquattro</emph>.... un piramidale cappello
                                        a cilindro discretamente avariato, e compievano quella
                                        inqualificabile <foreign xml:lang="fr">toilette</foreign> un
                                        paio di calzoni pure a quadrettoni come il panciotto, ai
                                        quali doveva essere stato applicato lo stesso taglio fatto
                                        subire alle maniche del <foreign xml:lang="en">frak</foreign>.</p>
            <p>In vista però dell'accorciamento troppo radicale delle maniche,
                                        ai pantaloni era stato concessa (opera al certo della stessa
                                        mano) la buona misura.</p>
            <p>Erano dunque abbastanza lunghi per coprire quasi sotto le loro
                                        enormi pieghe due grosse scarpe che si permettevano di
                                        ridere troppo sgangheratamente trasformando la loro punta in
                                        una specie di bocca che nessuno spago di ciabattino sarebbe
                                        riescito a chiudere.</p>
            <p>Era infine un ragazzo, mezzo sepolto sotto i panni d'un uomo.</p>
            <p>Egli si fermò sulla soglia della taverna, e vi si dondolò
                                        pavoneggiandosi, sbirciando co' suoi occhietti furbi quale
                                        posto ci sarebbe stato da prendere.</p>
            <p>Il posto c'era e se lo prese con abbastanza disinvoltura,
                                        ordinando un quarto d'Orvieto, e chiedendo nello stesso
                                        tempo all'oste un po' di fuoco, col quale accese un
                                        mozzicone che masticava coi denti.</p>
            <p>- Pronto per servirlo..., signor marchese!... - gli disse il
                                                <emph>gobbo</emph> ridendo - Oh che!.... siamo di
                                        carnevale?... che si va in maschera?...</p>
            <p>Il monello sotto i cui indumenti d'occasione il lettore avrà
                                        riconosciuto il protagonista <emph>in erba</emph> dei fatti
                                        che stiamo narrando, si strinse nelle spalle e non si degnò
                                        neppure di mostrarsi offeso dell'impertinente risata del
                                                <emph>gobbo</emph>.</p>
            <p>Coi nobili paludamenti, sotto ai quali erasi
                                                <emph>nascosto</emph>, gli pareva di sentirsi
                                        trasformato.</p>
            <p>- Ho detto che voglio un quartuccio d'Orvieto.... e di quello
                                        buono.... - ripetè, gettando in faccia all'oste una boccata
                                        di fumo. - Abbiamo tanto da pagartelo.... hai capito?</p>
            <p>Nel dir ciò, egli battè col pugno sulle <emph>fonde</emph> dei
                                        pantaloni, che lasciarono sentire il suono metallico, benchè
                                        nè aureo, nè argenteo, delle monete che vi stavano
                                        affondate.</p>
            <p>- Pronto.... a servire il signor marchese!... - ribattè il
                                                <emph>gobbo</emph>, messo di buon umore dalla comica
                                        serietà del monello.</p>
            <p>- Che fai qui.... buona lana?... - gli chiese uno dei giocatori.
                                        - Grassi affari eh?... Mi sai dire dove diavolo hai
                                                <emph>pescati</emph> quegli <emph>arnesi</emph>?</p>
            <p>- Si lavora!... - rispose il monello sorseggiando il vino che
                                        l'oste gli aveva già messo dinanzi con un inchino altamente
                                        rispettoso; - c'è forse da far le meraviglie?... - continuò
                                        egli - perchè mi vedi in linci e squincete?... Sono io che
                                        ci ho da pensare, e non mi far la carta! che ti piaccia o
                                        non ti piaccia, la è così.... e buona notte!...</p>
            <p>- Bada alla <emph>nera</emph>, ragazzo - borbottò l'apostrofato.
                                        - Con quegli <emph>arnesi</emph> lì.... si dà nell'occhio e
                                        te ne potrebbero chiedere la provenienza.</p>
            <p>Tra il monello ed il giocatore si ricambiò ancora qualche parola
                                        tra una risata e l'altra.</p>
            <p>- Tre assi meno coppe - esclamò uno dei compagni.</p>
            <p>- Sta bene, e sono al <emph>dovere</emph> - rispose l'altro,
                                        smettendo di canzonare il monello.</p>
            <p>Chi teneva fissi gli sguardi, però, su lui.... e che se ne
                                        occupava più di tutti non per celiare sulla foggia del suo
                                        strano abbigliamento, ma colpito invece da un'impressione
                                        che lo fece trasalire di gioia, era Arturo.</p>
            <p>- Per mille diavoli!...- pensò egli tra sè - io l'ho veduta altre
                                        volte, quella faccia da birichino!... E deve esser lui.</p>
            <p>- Ehi!... ragazzo!... vuoi bere un bicchiere con me?... - gli
                                        disse, alzandosi dalla sua tavola e sedendoglisi
                                        accanto.</p>
            <p>Il monello non mostrò alcuna sorpresa. Alla sua volta guardava il
                                        giovane, co' suoi piccoli occhietti neri, e pareva forse a
                                        lui pure non essere quella la prima volta che lo vedeva.</p>
            <p>- Tanto fa!... - pensava intanto Arturo. - Entriamo in campo a
                                        spada tratta. Se non sbaglio, sarà tanto di guadagnato.</p>
            <p>- Mezzo fiaschetto! - ordinò egli rivolgendosi all'oste.</p>
            <p>- <emph>Affari in giro!</emph>... - mormorò il
                                        <emph>gobbo</emph>.</p>
            <p>*</p>
            <p>- Conosci tu l'ufficio di polizia? - gli chiese Arturo in modo
                                        che nessuno lo potesse udire.</p>
            <p>- Potrebbe darsi! - rispose sfacciatamente il monello
                                        ricalcandosi in testa, con una manata, il suo tubo
                                        cilindrico.</p>
            <p>- Scommetterei che ti ci ho veduto!</p>
            <p>- Che luogo è? - domandò il monello.</p>
            <p>- È un luogo - gli rispose Arturo - dove si vanno a scontare
                                        certe scappatelle.... certe cose da nulla.... che non
                                        rivestono ancora il carattere di delitti, ma.... giù per
                                        lì.... affari del genere.</p>
            <p>- Ah! - fece il monello.</p>
            <p>Non rispose però altro, e dopo quella vaga esclamazione, rivolse
                                        istintivamente lo sguardo verso la porta, pensando forse tra
                                        sè che avrebbe fatto meglio a non entrarvi.</p>
            <p>Ma ad onta che si credesse in obbligo, per la sua dignità, di
                                        chiudersi in un silenzio dignitoso, guardandolo bene, il suo
                                        interlocutore non gli ispirava nè paura nè sospetto.</p>
            <p>L'aveva, è vero, fatto pensare ad un certo posto.... dal quale si
                                        stava meglio molto alla larga.... e quel dirgli d'avervelo
                                        veduto.... equivaleva ad un <emph>ti conosco</emph> in piena
                                        regola, abbastanza allarmante. Richiamato a quei ricordi non
                                        troppo lontani.... pareva a lui pure però d'averla intesa
                                        un'altra volta quella voce, e d'averla veduta un'altra volta
                                        quella faccia.</p>
            <p>- E così?... - chiese Arturo interrompendo bruscamente il corso
                                        delle sue riflessioni.</p>
            <p>- Che cosa?... - rispose egli.</p>
            <p>- Diffidi di me?...</p>
            <p>Il monello fece una smorfia che avrebbe dovuto, secondo lui,
                                        essere un sorriso esprimente la più illimitata delle
                                        fiducie.</p>
            <p>- Supponi.... - continuava Arturo fattoglisi più vicino - supponi
                                        di trovarti nei dintorni della Rotonda; tu vai tranquillo
                                        per i fatti tuoi.... tanto tranquillo, che annoiato di tutta
                                        quella gente, che va e viene, volti in giù verso piazza
                                        Navona - c'è più spazio, si cammina meglio e i leoni della
                                                fon<emph>tana</emph> si rivedono sempre con piacere.
                                        Ebbene, tutto ad un tratto si sentono delle voci che
                                        gridano: al ladro!... al ladro!... e che è, che non è.... un
                                        gruppo di gente ti corre dietro - tu ti spaventi sentendoti
                                        quella folla alle calcagna, corri alla tua volta, ma la
                                        folla ti raggiunge, una mano poco garbata ti afferra pel
                                        collare, ed una voce ti grida all'orecchio: fuori quel
                                        fazzoletto.</p>
            <p>- L'ho trovato per terra - tu strilli con voce da falsetto.</p>
            <p>- No - rispondono altre voci - l'hai preso di tasca ad un
                                        signore.</p>
            <p>- Non è vero!</p>
            <p>- Sì.</p>
            <p>- No!...</p>
            <p>- Tu piangi, e pesti i piedi protestando che hai detta la verità;
                                        - a quel diavolìo, due guardie ti si avvicinano, e dopo aver
                                        ascoltato ciò che dicevano gli altri e dopo averti data
                                        un'occhiata, da conoscitori.... <emph>del genere</emph>....
                                        e averti trovato nelle pieghe della camicia un bel
                                        fazzolettino di seta, ti dicono con tutta gentilezza,
                                        levando fuori dalle tasche un paio di manette lucide che
                                        sembrano un gingillo:</p>
            <p>- Amico.... qua le mani.... Quando si sanno cacciare con tanta
                                        disinvoltura nelle tasche degli altri, stanno benissimo
                                        strette bene da questi due cerchiettini che sono fatti
                                        apposta per accomodarle.</p>
            <p>- Sicuro!... - mormorò il monello.</p>
            <p>- Ebbene - proseguì il giovane - chi fu colui che venne ad
                                        interporsi?... a provare che era vero quello che tu mi avevi
                                        detto.... e a dichiarare che t'avevo veduto io raccoglierlo
                                        da terra e che non l'avevi rubato a me, perchè il mio
                                        l'aveva?</p>
            <p>- Voi!... - esclamò Peppe - fissando in volto ad Arturo i suoi
                                        vispi occhietti.</p>
            <p>- Mi riconosci adesso? - gli disse il giovane.</p>
            <p>- Altro!...</p>
            <p>- Vuota dunque il tuo bicchiere che giri e rigiri da cinque
                                        minuti fra le dita, e non fàtti cattivo sangue; scommetto
                                        che questo mio secondo incontro ti porterà fortuna come il
                                        primo. Sta bene che dopo essermi sentito alleggerire d'un
                                        fazzoletto io abbia voluto affermare d'avertelo veduto
                                        raccogliere, ma non sempre anche alle guardie, si possono
                                        far vedere lucciole per lanterne, e se t'incontrano uscendo
                                        di qui, non so che cosa potrebbero pensare di questa tua
                                                <foreign xml:lang="fr">toilette</foreign> piuttosto
                                        compromettente.</p>
            <p>Mentre Arturo sfoggiava questo chiacchierìo confidenziale, senza
                                        saper neppur lui a quale scopo, nè perchè, il monello lo
                                        ascoltava, chiedendosi alla sua volta che diavolo dovesse
                                        saltar fuori da un così curioso esordio.</p>
            <p>Alla prima impressione prodotta su lui dalle domande che il suo
                                        interlocutore gli lanciò a bruciapelo, proprio come si spara
                                        una revolverata, ne era succeduta un'altra.</p>
            <p>Vi sono cose che si capiscono a volo, ed in lui il bernoccolo
                                        della furberia, come direbbe <emph>Gall</emph>, non aveva
                                        bisogno di sviluppo.</p>
            <p>Egli fiutava un poliziotto, come il cane fiuta una beccaccia, e
                                        da una parola, come da un'occhiata, indovinava un amico od
                                        un nemico.</p>
            <p>In Arturo non vide a primo colpo nè l'uno nè l'altro, ma capì che
                                        sotto tutto quello sfoggio oratorio che tendeva a dirgli: -
                                        sono a giorno dei fatti tuoi! - ci covava sotto qualche
                                        cosa.</p>
            <p>- C'intenderemo più tardi.... - pensava egli tra sè.</p>
            <p>Cessò dunque dal far girare e rigirare il bicchiere, ne bevve due
                                        o tre sorsi, e diede una sbirciata espressiva al suo
                                                <foreign xml:lang="en">frak</foreign>, che, dopo le
                                        parole d'Arturo, avrebbe cambiato volentieri con una giacca
                                        qualunque.</p>
            <p>- Sicuro!... sicuro!... - ripeteva egli - il signore della
                                        Rotonda - se non ci era lei.... le manette erano già
                                        pronte.</p>
            <p>- E potrebbero rimettertele - affermò Arturo.</p>
            <p>Il monello si rifece pensoso.</p>
            <p>- Questo maledetto <foreign xml:lang="en">frak</foreign> -
                                        borbottò - dovrebbe avere un proprietario.</p>
            <p>- E tu ci stai come in casa.... d'altri.</p>
            <p>- Male! non è vero?... difatti fu una brutta idea!... ma che
                                        volete!... volevo permettermi il lusso di scialarla da gran
                                        signore almeno per questa sera.</p>
            <p>- Sai come ci si rimedia?...</p>
            <p>- Come?...</p>
            <p>- Si esce insieme.</p>
            <p>- E poi?...</p>
            <p>- Se si fa un brutto incontro, tu sei con me.</p>
            <p>- Benissimo!...</p>
            <p>- Ti raccolgo.... sotto l'egida della mia protezione....</p>
            <p>- Magnificamente!...</p>
            <p>- Ed andiamo....</p>
            <p>- Dove?</p>
            <p>- A casa mia - si può discorrerla meglio che qui e non ti
                                        troverai malcontento.</p>
            <p>- Accettato!... - esclamò Peppe - sono entrato qui difatti perchè
                                        mi pareva....</p>
            <p>- Che ti stesse qualcheduno alle calcagna.... non è vero?...</p>
            <p>- Press'a poco; il male è che sarà difficile che io possa
                                        cambiare il mio <foreign xml:lang="en">frak</foreign>.</p>
            <p>- Perchè?...</p>
            <p>Il monello sorrise.</p>
            <p>- Figlio unico di madre vedova.... come dice il maestro.... -
                                        rispose egli.</p>
            <p>- Il maestro.... - esclamò Arturo colpito - chi è il
                                        maestro?...</p>
            <p>Peppe si guardò d'intorno con un'espressione di vera paura - si
                                        era lasciata sfuggire al certo una parola compromettente, ed
                                        il giovane ne provò tal gioia che ebbe un bel da fare a non
                                        lasciarla trasparire.</p>
            <p>- Questo ragazzaccio - pensò - ne deve sapere più di quanto mi
                                        abbisogni.... e non potrei essere stato favorito dalla sorte
                                        in modo migliore.</p>
            <p>Il monello era ritornato pensieroso.</p>
            <p>- Non c'è tempo da perdere - concluse Arturo: -
                                        impossessiamocene.</p>
            <p>- Ohe!... oste - gridò egli - quanto?...</p>
            <p>- Quattro paoli - rispose l'oste.</p>
            <p>Arturo gettò uno scudo sulla tavola.</p>
            <p>Il monello lo divorò cogli occhi.</p>
            <p>- Ce ne saranno anche per te - gli disse Arturo sorridendo,
                                        mentre il <emph>gobbo</emph> gli riportava il resto.</p>
            <p>- Sì?... - chiese Peppe - sapete che c'è del curioso?...</p>
            <p>- In che?...</p>
            <p>- In quello che mi succede.</p>
            <p>- Un po', sì....</p>
            <p>- E che devo fare?...</p>
            <p>- Lo saprai.</p>
            <p>Arturo lo trascinò seco.</p>
         </div>
         <div xml:id="IT01011" type="chapter" n="11">
            <head>CAPITOLO XI</head>
            <head>BUON SEGUGIO</head>
            <p>Siamo in un modesto quartierino al secondo piano di una casa in
                                        via Macel de' Corvi.</p>
            <p>Il quartierino non aveva più di tre stanze, una delle quali serve
                                        da studio - una da camera da letto - alla terza era stato
                                        dato il nome pomposo di.... sala da ricevimento.</p>
            <p>Vi abita Arturo, e ve lo troviamo a scartabellare con aria
                                        abbastanza distratta un voluminoso in-foglio.</p>
            <p>È un processo che sta esaminando, e sono le faticose cure del
                                        dovere che lo inchiodano allo scrittoio mentre nella sua
                                        mente vanno e vengono e s'affollano pensieri sopra pensieri
                                        che nulla hanno a che fare colle carte che ha ammonticchiate
                                        dinanzi.</p>
            <p>Il nostro giovane innamorato fissa lo sguardo, è vero, su quegli
                                        sgorbi inqualificabili contro cui protesterebbe tutta la
                                        scienza calligrafica, colla quale egli stesso è però in
                                        aperta ribellione, ma il suo pensiero, al di là di quei
                                        geroglifici che rappresentano la realtà, vede ben altro....
                                        ed è il pallido volto d'una fanciulla; sono due grandi
                                        occhioni celesti che sfavillerebbero di gioia se potessero
                                        incontrarsi ne' suoi.</p>
            <p>Egli lo sa - ne è certo - ed a quest'idea le sue tempie battono
                                        convulse - il cuore ha dei sussulti, e la mano sfogliando
                                        quelle carte trema.</p>
            <p>- Dove sarà, essa?... quando potrò rivederla?... - come?... -
                                        sono queste le domande che ansioso egli volge a sè stesso -
                                        sono tali i pensieri che tumultuano nella sua mente.</p>
            <p>Egli è solo - fissa di tratto in tratto lo sguardo sulla porta
                                        semichiusa del suo studio e pare che aspetti ansiosamente
                                        qualcuno. - Questo qualcuno.... però, ammesso che lo attenda
                                        davvero, si fa aspettare, e la febbrile impazienza che si
                                        rivela in ogni suo atto, cresce collo scorrere di ogni
                                        minuto.</p>
            <p>Ne sono vittime passive, è vero, i fogli di carta che egli
                                        spiegazza - i libri che riapre per gettarli di nuovo sullo
                                        scrittoio non letti - la penna di cui strappa coi denti le
                                        piume, ed i paragrafi del codice che lo invitano a studiare
                                        le tesi giudiziarie numerizzate con una cifra, colla quale
                                        si qualifica un fatto.... come si bolla una merce.</p>
            <p>Egli finisce col dare un pugno sullo scrittoio, un'occhiata
                                        fulminante a quelle carte, insulta con un sorriso di
                                        disprezzo quei paragrafi, logogrifi strani in faccia ai
                                        quali il filosofo medita sulle follìe umane che hanno
                                        creduto di poter mettere un contatore ai passi dell'umanità
                                        per sapere quanti battiti abbia, ed alzandosi percorre la
                                        piccola stanza a passi concitati.</p>
            <p>*</p>
            <p>Lasciamolo in preda a' suoi pensieri ed alle sue inquietudini,
                                        ben legittime d'altra parte.</p>
            <p>C'è una domanda non meno impaziente, forse.... che io indovino
                                        sulle labbra di qualcuna delle mie belle lettrici, e se
                                        potessi trovarmi a tu per tu.... come lo desidererei, del
                                        resto, tanto volentieri e.... con una di esse.... una di
                                        quelle testoline pensose i cui begli occhi intelligenti
                                        scorrono le modeste pagine di questo libro, cercandovi
                                        qualche cosa che faccia battere il suo coricino, scommetto
                                        che press'a poco mi direbbe così:</p>
            <p>- Sa che ne fa delle belle lei!... ci lascia in mano ad un poco
                                        di buono come Gennaraccio quella povera Bianca, ci fa
                                        passare dinanzi tutta una banda di ladri da farci venire i
                                        brividi soltanto a pensarci, e dopo di averci fatto vedere
                                        quel bravo giovinotto di Arturo in una bettolaccia nella
                                        quale si doveva stare male e bere peggio.... pel solo scopo
                                        di scambiare quattro parole con quel monellaccio di Peppe
                                        che incomincia già a rubarci un po' delle nostre
                                        simpatie.... oh che!... crede forse di poter piantarci qui
                                        con tanto di curiosità addosso.... per tornar da capo a non
                                        farcene saper nulla?...</p>
            <p>*</p>
            <p>Rispondo subito a questa supposta sfuriata per dire alla mia
                                        bella lettrice, che Arturo non poteva fare un migliore
                                        incontro; che non la lascio niente affatto sulle spine.... e
                                        che non toglierò niente alla sua incipiente simpatia per
                                        quel birichino d'un Peppetto, un monellaccio che si è
                                        permesso, sì, qualche scappata.... ma che infin dei conti
                                        poi.... non è stoffa da buttar via.</p>
            <p>Non era buffo forse.... con quel <emph>suo</emph> famoso <foreign xml:lang="en">frak</foreign> colle maniche
                                        accorciate troppo, coi pantaloni troppo lunghi, e col
                                        cilindro sulle ventitrè?...</p>
            <p>Scommetto che alla mia lettrice sarebbe venuta la volontà di
                                        dargli lei una bella <foreign xml:lang="fr">blouse</foreign>
                                        di tela, una sciarpettina rossa, un bel berretto, e le
                                        scarpe nuove, dicendogli con una tiratina di orecchi:</p>
            <p>- Fai giudizio.... e non ti immischiare più in certi imbrogli; il
                                        cuore non l'hai cattivo.... sei furbo più del bisogno,
                                        allegro sempre come un fringuello.... dunque?...!...</p>
            <p>Quel dunque.... con tanto di punto interrogativo ed ammirativo,
                                        glielo rivolse il nostro Arturo; la tiratina d'orecchi
                                        gliela diede lui, gli ha data la <foreign xml:lang="fr">blouse</foreign>, la sciarpetta rossa e le scarpe
                                        nuove.... e tra lui ed Arturo si è firmato nientemeno che un
                                        trattato d'alleanza.</p>
            <p>Volete vederlo?... Uno!... due!... tre!... come nei giuochi di
                                        bussolotti, eccolo.</p>
            <p>*</p>
            <p>L'uscio dello studio si aperse, ed il monello vi fece la sua
                                        entrata con una capriola.</p>
            <p>Era il volteggiamento che si permetteva nelle grandi occasioni, e
                                        se era stato incaricato d'una missione era la prova più
                                        certa che doveva essergli andata a gonfie vele.</p>
            <p>- E così?... - gli chiese Arturo, a cui era cascato tra i piedi,
                                        e che lo trattenne prima che si rompesse la testa contro la
                                        scrivania.</p>
            <p>- Magnificamente!... mio benefattore!... mio principe!... -
                                        esclamò Peppe.</p>
            <p>Peppe si era trovato davanti ad uno specchio e non aveva potuto a
                                        meno di <emph>farsi</emph> un inchino, un inchino non privo
                                        di grazia, ma che deformò subito con una smorfia da
                                        scimmiotto.</p>
            <p>Arturo capì che, lasciandogli continuare il giuoco, le
                                        spiegazioni che desiderava avere, prendevano una strada
                                        troppo lunga.</p>
            <p>Lo trasse dunque a sè e lo fece sedere un po' per amore ed un
                                        po'per forza sopra una poltrona, di cui egli provò subito
                                        l'elasticità con tre o quattro trabalzamenti che l'avrebbero
                                        sfondata.</p>
            <p>- Vuoi star fermo?... - gli disse pacatamente il giovane.</p>
            <p>Il monello si permise un ultimo moto sussultorio, poi gli fissò
                                        in faccia arditamente i suoi piccoli occhietti neri.</p>
            <p>- Pronto!... - gli rispose, portando militarmente la mano al
                                        berretto.</p>
            <p>- Che hai fatto?...</p>
            <p>- Sono andato laggiù.</p>
            <p>- Dove?...</p>
            <p>- Dove dovevo andare - non siamo rimasti intesi che
                                                <emph>fiuterei l'aria</emph> senza che i miei
                                                <emph>amici</emph>.... potessero scapitarci?...</p>
            <p>- Difatti, sì - rispose Arturo - ma sentiamo, e presto - te l'ho
                                        detto, che non comprometterò alcuno, ma sai bene che, se
                                        m'inganni, non ho da far altro che condurti per un
                                        orecchio....</p>
            <p>- Ho capito!... - affermò Peppe.</p>
            <p>- Mi dicesti già che la fanciulla, portata via mentre usciva
                                        dalla chiesa di Santa Maria Maggiore, era stata messa in una
                                        carrozza.</p>
            <p>- Conosco!... - rispose sfacciatamente il monello.</p>
            <p>Ad Arturo era già venuta la voglia di stritolarlo con un pugno,
                                        ma non si abbandonò ad alcun atto compromettente.</p>
            <p>- Ebbene, quello che ho saputo - continuò Peppe - è.... è.... che
                                        non è più dove l'avevano portata.</p>
            <p>- Da chi lo sai? - chiese il giovane, a cui il cuore batteva
                                        violentemente.</p>
            <p>- Dal Gigante - rispose il monello.</p>
            <p>- Il Gigante!... - ripetè Arturo - non è un nome.</p>
            <p>- È il nome che gli dànno tutti - rispose Peppe. - Noi non lo
                                        chiamiamo che così.</p>
            <p>- Sei certo che insieme con la fanciulla ci fosse una
                                        vecchia?...</p>
            <p>- Sì. - La ragazza doveva essere consegnata a <emph>certe
                                                persone</emph>. - C'era invece, a quanto pare, una
                                        barca che l'aspettava sul Tevere.</p>
            <p>Arturo, pallido ed ansante, percorreva lo studio a passi
                                        concitati.</p>
            <p>- Nulla!... ancora nulla!... - ripeteva egli fra sè.</p>
            <p>- No, nulla.... - gli disse Peppe, che s'era messo in piedi sulla
                                        poltrona e che aveva a quanto pare, la manìa di andare in
                                                <emph>alto</emph>....</p>
            <p>Arturo si volse.</p>
            <p>- Sai qualche altra cosa?... - gli chiese.</p>
            <p>- Una cosa sola.</p>
            <p>- Ed è?...</p>
            <p>- Che i <emph>nostri</emph> sono su tutte le furie e che lo
                                        dicono un colpo fallito....</p>
            <p>- Oh - proruppe Arturo. - Metterò sottosopra tutta Roma, e
                                        l'autorità ci si dovrà pure immischiare.</p>
            <p>Il monello lo guardava, ed a quelle parole si strinse nelle
                                        spalle, accompagnando l'atto con una smorfia.</p>
            <p>- La <emph>nera</emph>?... - disse - baie!... farina del
                                        sacco.</p>
            <p>A quelle parole successe un momento di silenzio.</p>
            <p>Peppe non giocava più, ed appoggiato alla spalliera della sedia,
                                        andava arruffandosi i capelli colla mano, come se volesse
                                        far saltar fuori qualche idea da quella sua testolina che di
                                        cattive ne aveva già avute tante.</p>
            <p>Una buona del tutto non l'aveva ancora trovata, ma il dolore del
                                        suo giovine protettore, come lo chiamava lui, lo
                                        impressionava.</p>
            <p>- Ci sono!... - esclamò improvvisamente.</p>
            <p>Arturo trasalì e lo interrogò con uno sguardo.</p>
            <p>La sua fisonomia esprimeva una vera gioia.</p>
            <p>- Saprò dov'è! - esclamò Peppe - rispondendo a quello
                                        sguardo.</p>
            <p>- In qual modo? - chiese ansiosamente il giovane.</p>
            <p>- Lo so io. Ho un amico che non vedo da tre giorni.... e non è
                                        come il <emph>Gigante</emph>, quello là.... e poi l'ho
                                        capito da certe parole.... ci dev'essere impasticciato.</p>
            <p>- Ed è?....</p>
            <p>Peppe si pose un dito sulle labbra, saltò giù dalla poltrona, e
                                        fatta una seconda capriola sul tappeto dello studio: - Ci
                                        sono!... - esclamò di nuovo come se la sua speranza si fosse
                                        trovata rinvigorita da quello slancio acrobatico; - ci
                                        sono!... - ripetè - sa tutto lui....</p>
            <p>Egli non lasciò ad Arturo neppure il tempo di alzarsi ed infilata
                                        la porta dello studio si slanciò fuori a corsa.</p>
            <p>Arturo si avvicinò alla finestra e lo vide già sulla via che
                                        saltava come un capriolo.</p>
            <p>Un istante dopo era scomparso.</p>
            <p>- Strano ragazzo!... - pensò Arturo.</p>
            <p>Eppure, senza potere spiegarlo a sè stesso, sentiva in lui un
                                        interno presentimento che parve far cessare i battiti
                                        violenti del suo cuore.</p>
            <p>Il monello correva sulla via; non lo vedeva più, ma seguiva col
                                        pensiero quello svelto e ardito birichino - ricordava quel
                                        suo strano incontro nella taverna, quell'esservisi
                                        trattenuto, mentre stava per andarsene - le prime parole
                                        scambiate con lui - l'ispirazione che ebbe di condurlo seco
                                        - e poi?...</p>
            <p>Poi nella sua voce gli parve di trovarvi qualche cosa di sentito.
                                        L'aveva veduto trastullarsi co' suoi abiti nuovi, uscire in
                                        certe scappate che lo avevano fatto sorridere, poi rifarsi
                                        quasi uomo innanzi al suo dolore, e quelle parole: - Ci
                                        sono!... - gli parvero dette colla convinzione che viene dal
                                        cuore.</p>
            <p>Di lui.... non dubitava.</p>
            <p>In ogni modo, qualche notizia glie la aveva data. Qualche cosa
                                        del mistero che ravvolgeva la sua scomparsa, eraglisi pur
                                        rivelata: perchè non saprebbe il resto?...</p>
            <p>La fiducia rinasceva a poco a poco in lui così ferma, e così
                                        serena, che se si fosse trovato lì.... l'avrebbe baciato,
                                        quel ragazzaccio impertinente che lo chiamava già <emph>suo
                                                amico</emph>... e che in cinque minuti aveva messi
                                        sottosopra tutti gli <emph>in-folio</emph> .... che
                                        ingombravano il suo scrittoio.</p>
            <p>- Andiamo dalla vecchia Anna - pensò egli, e si dispose ad
                                        uscire.</p>
            <p>*</p>
            <p>Rivedere la vecchia, sulla cui fronte la povera Bianca soleva
                                        imprimere tanti baci, rivedere quella casa, trovarsi in
                                        quella cameretta dove tutto gli parlava di lei, dove avrebbe
                                        trovata l'esile pianticella inaffiata da lei, il libro che
                                        soleva leggere con una pieghettina alla pagina, sulla quale
                                        erasi fissato il suo ultimo sguardo, il lavoro non
                                        compiuto.... tutto ciò era ben poco, ma gliela avrebbe
                                        richiamata al pensiero.</p>
            <p>Era diviso da lei da tre giorni, eppure quei tre giorni gli
                                        sembravano tre secoli, e ad un amico che gli avesse chiesto
                                        da quanto tempo non l'avesse veduta, avrebbe risposto con un
                                        sospiro.</p>
            <p>Quanta infinità di spazio!... ci sarebbe stata per lui.... tra
                                        quel sospiro ed il ricordo dell'ultimo suo bacio!...</p>
         </div>
         <div xml:id="IT01012" type="chapter" n="12">
            <head>CAPITOLO XII</head>
            <head>QUESTIONI IN FAMIGLIA</head>
            <p>Il marchesino Giulio non si era più fatto vedere da Ester.</p>
            <p>Gli <emph>affari</emph> dei <emph>puntarolisti</emph> tiravano là
                                        alla meglio.</p>
            <p>Ma erano affari spiccioli, piccoli furti, qualche coltellata a
                                        tempo, niente di <emph>grosso</emph>, infine.</p>
            <p>I <emph>merli da pelare</emph> non mancavano mai, nelle riunioni
                                        notturne della bella Circe da strapazzo, ma stava loro
                                                <emph>sullo stomaco</emph>, come dicevano tanto il
                                                <emph>paino</emph> quanto il <emph>Maestro</emph>,
                                        l'affare di Gennaraccio.</p>
            <p>Di lui pure non si sapeva nulla; ai soci della
                                                <emph>Subbia</emph> era stata partecipata
                                        un'aggressione in <emph>Ciociaria</emph> verso
                                        Terracina.</p>
            <p>La <emph>Subbia</emph> non ne aveva però data comunicazione
                                                <emph>ufficiale</emph> a quelli del
                                                <emph>puntarolo</emph>; avevano saputo
                                                l'<emph>affare di sforo</emph>.</p>
            <p>Gennaraccio doveva essere però là.</p>
            <p>Che ne faceva della fanciulla rapita?... quali erano le sue
                                        intenzioni?</p>
            <p>Il Gigante, secondo loro, era stato una bestia a lasciargliela
                                        portar via. - Ma egli aveva già risposto:</p>
            <p>- Quando comanda Gennaraccio; <emph>bazza!</emph>...</p>
            <p>C'era un mezzo solo per finirla con quei piccoli bronci che
                                        guastavano l'armonia dell'associazione parlamentare: se
                                        Gennaraccio era ancora in Ciociaria, prima d'aspettare che
                                        rientrasse in città, mandargli qualcuno - venire a
                                        patti.</p>
            <p>Poco importava ad essi che il marchesino se ne occupasse più o
                                        meno; avevano fatto un affare non riuscito da una parte, ma
                                        sapevano per filo e per segno che c'era di mezzo un
                                        processo, un innamorato; che alla fanciulla doveva essere
                                        restituito un buon patrimonio; che il marchese B.... era il
                                        tutore della fanciulla.... e che per la scappatella del
                                        nipote, si sarebbe trovato anche lui in imbrogli abbastanza
                                                <emph>discreti</emph>....</p>
            <p>Bianca infine era un buon boccone e bisognava riavere la
                                                <emph>mercanzia</emph> per <emph>spillarne</emph> a
                                        tempo opportuno.</p>
            <p>- Non c'è che il <emph>Guercio</emph> che possa non ispirare
                                        diffidenze a Gennaraccio - disse ai soci il
                                                <emph>Maestro</emph>.</p>
            <p>Il <emph>paino</emph> aveva proposto il Gigante.</p>
            <p>- Per mandarlo laggiù.... sarebbe più adatto - osservò Ester - ma
                                        se la intende troppo con <emph>lui</emph>.</p>
            <p>- Vada dunque pel <emph>Guercio</emph>!... ci vede più che con
                                        due ed è tanto <emph>infarinato</emph> di letteratura che sa
                                        perfino fare dei discorsi.</p>
            <p>- Con Gennaraccio, c'è da farne pochi - osservò il
                                                <emph>paino</emph>.</p>
            <p>- In ogni modo - affermò il <emph>Maestro</emph> - potrebbe darsi
                                        il caso che ce ne volessero.</p>
         </div>
         <div xml:id="IT01013" type="chapter" n="13">
            <head>CAPITOLO XIII</head>
            <head>IN CIOCIARIA</head>
            <p>Terreni acquitrinosi, vaste paludi che furono prosciugate da papa
                                        Leone X, poi da Pio VI e da Pio VII, perchè ritornate dopo i
                                        prosciugamenti al loro stato primitivo.</p>
            <p>Butteri a cavallo, col lungo loro pungolo che sembra una lancia,
                                        e che attraversano solitari, oppure guidando le loro
                                        mandrie; immense pianure che sembrano un deserto; contadini
                                        sparuti, dal viso giallo-verdastro, gonfi come rospi, dalle
                                        labbra tumide, colle membra coperte di pelli tanto
                                        nell'inverno come nell'estate; un'aria pesante, pregna di
                                        miasmi; bufali che pascolano o dormono fra i canneti.</p>
            <p>Di tratto in tratto, nell'inverno, l'ululato del lupo; d'autunno,
                                        i gemiti dei pivieri, lo strido della folaga, il latrato dei
                                        cani dei pastori.</p>
            <p>Immensi voli d'allodole, che sembrano nubi cineree, rasentano le
                                        vaste brughiere; foreste di querce e di faggi secolari,
                                        canneti, fossati, immensi campi coltivati a granoturco e a
                                        lupini, un sole che abbrucia, nebbie assideranti - eccovi,
                                        in poche parole, il desolante quadro di questa infelice
                                        regione dello Stato romano denominata Ciociaria, ricovero di
                                        banditi e di pezzenti, le cui paurose tradizioni vi additano
                                        la grotta di Circe, scavata nel masso che s'eleva alto e
                                        maestoso in mezzo alle paludi pontine.</p>
            <p>Qualche paese a larghi tratti di distanza, strade deserte che non
                                        sembrano strade, qualche misera capanna di paglia, qualche
                                        casolare qua e là; insomma un quadro alla Rembrandt, di uno
                                        squallore tale da mettervi i brividi. Riandando colla mente
                                        quei fantastici racconti di streghe e folletti, vi potreste
                                        figurare essere questo il luogo ove quelle maliarde
                                        celebravano i loro riti infernali; e, in epoca a noi più
                                        prossima, il luogo più acconcio alle imboscate.</p>
            <p>*</p>
            <p>È dinanzi ad una specie di casupola, che sembra piuttosto un
                                        antro, che noi ci fermeremo.</p>
            <p>La casupola era di creta impastata con della paglia, a forma
                                        oblunga.</p>
            <p>Incomincia appena ad annottare, e tutto è silenzio. C'è in
                                        vicinanza il bosco, ed il <emph>cuculo</emph> dagli alti
                                        faggi dove sta appollaiato manda di tratto in tratto il suo
                                        gemito lamentoso, monotono e continuo.</p>
            <p>Qualche uccellaccio attraversa rapidamente lo spazio e si caccia
                                        nella boscaglia; in alto, passano, facendo sentire il rapido
                                        battere delle ali, degli stormi di anitre; e sulla porta
                                        della bicocca, se può chiamarsi porta un'asse tarlata uscita
                                        fuori per metà dai cardini arrugginiti, si muove una figura
                                        umana.</p>
            <p>È qualche cosa di ributtante e di pauroso; è una vecchia dagli
                                        occhietti piccoli, dal volto tutto grinze, sulle cui guance
                                        sembra incollata una pelle gialla.</p>
            <p>Ha le braccia lunghe, stecchite, le mani ossee, eppure non è
                                        curva. C'è della vitalità nervosa in quelle sue membra
                                        spolpate, i suoi movimenti hanno ancora della elasticità, e
                                        con quelle sue mani che sembrano artigli sta infatti
                                        rimettendo a posto l'asse che essa chiama porta.</p>
            <p>- Ohe!... strega!... - gli grida una voce che viene dalla
                                        boscaglia.</p>
            <p>- Oh! sei tu, Gennaraccio? - borbottò la vecchia.</p>
            <p>Gennaraccio era cupo, aveva gettato ad armacollo il suo fucile,
                                        un fucile a due canne.</p>
            <p>Uscì dal bosco e mosse verso la casupola della vecchia.</p>
            <p>- Ohe! strega - ripetè egli - non hai veduto nessuno a venire da
                                        laggiù?...</p>
            <p>La vecchia guardò prima verso la grotta di Circe, fiancheggiata
                                        da un sentiero, poi Gennaraccio.</p>
            <p>- No - rispose.</p>
            <p>- Che fa?... - chiese il bandito.</p>
            <p>- Chi?...</p>
            <p>- La piccina.</p>
            <p>- Ha strillato.</p>
            <p>- Guai a te se le torci un capello.... - le disse
                                        Gennaraccio.</p>
            <p>- Oh oh!... - borbottò la vecchia - siamo teneri per quella
                                        pupattola!</p>
            <p>E si diede a ridere, mettendo così in mostra le gengive nere e
                                        sguernite di denti.</p>
            <p>- Deve forse venire qualcuno di là? - chiese poi.</p>
            <p>- Sì! - rispose il bandito.</p>
            <p>- Vuoi venirla a vedere?</p>
            <p>- No.</p>
            <p>- Hai forse paura? - gli domandò ghignando la vecchia. - Tu,
                                        Gennaraccio!...</p>
            <p>- T'ho già detto - ripigliò il bandito - che la vedrò più
                                        tardi.... ora no.... e ti ripeto che se le farai del male,
                                        l'avrai a fare con me.</p>
            <p>- O perchè l'hai portata qui, allora? - borbottò essa. - Dovevi
                                        lasciarla a casa sua, se ti preme tanto che non le piglino
                                        attacchi di nervi.... Non ci sta troppo bene, laggiù, e se
                                        vedesse anche la tua faccia in cambio della mia, va' là, che
                                        non ci troverebbe gran differenza!</p>
            <p>*</p>
            <p>Dal bosco s'intese un fischio.</p>
            <p>Gennaraccio appuntò subito il facile verso la direzione da cui
                                        era partito quel fischio.</p>
            <p>- Chi va là? - gridò.</p>
            <p>- <emph>Famiglia</emph>! - rispose una voce.</p>
            <p>- Avanti.</p>
            <p>Dalla boscaglia uscì un uomo, e Gennaraccio andò verso lui. Si
                                        avvicinarono così l'uno all'altro, tenendosi entrambi
                                        appuntate le canne dei loro fucili, finchè furono alla
                                        portata di riconoscersi.</p>
            <p>La vecchia era rientrata nella capanna e metteva fuori di tratto
                                        in tratto la testa guardando verso la boscaglia.</p>
            <p>Vedeva però soltanto, a circa un centinaio di passi da lei, due
                                        ombre immobili. I due banditi stavano al certo trattando i
                                        loro affari e dovevano essere in ciò ben preoccupati, poichè
                                        in fondo all'orizzonte, dietro monte Circello, che spiccava
                                        nereggiando fra le tenebre, agglomeravansi dei grossi
                                        nuvoloni neri.</p>
            <p>Bizzarri e fantastici serpeggiamenti di fuoco rompevano di tratto
                                        in tratto quella nera cortina che invadeva lo spazio a poco
                                        a poco ma allargandosi sempre più.</p>
            <p>Scrosciò prima il tuono con una intermittenza misurata, poi uno
                                        scroscio seguitò l'altro, più vivo, più rapido, più
                                        secco.</p>
            <p>I lampi si susseguirono, guizzando come tanti razzi accesi dietro
                                        la nube da qualche mano invisibile; non pioveva ancora, ma
                                        l'aria pregna d'elettricità si era fatta soffocante; un
                                        soffio di vento passò fischiando sugli alti faggi.</p>
            <p>*</p>
            <p>- Brutta notte - borbottò la vecchia.</p>
            <p>Si era seduta sopra una piccola panca dinanzi ad un fornello su
                                        cui ardevano delle brage.</p>
            <p>Qualche cosa.... che friggeva in una padella di ferro, mandava un
                                        odore nauseante e riempiva di fumo quell'orrido antro.</p>
            <p>Nell'interno della capanna null'altro vedevasi, tranne quella
                                        panca, quel fornello, ed un pagliericcio sul quale era
                                        arrotolata una coperta di lana.</p>
            <p>- Tirati in là, vecchia - disse dalla soglia la voce di
                                        Gennaraccio - andiamo giù.</p>
            <p>La vecchia crollò le spalle.</p>
            <p>- Ah!... ti risolvi?... - borbottò.</p>
            <p>- Bisogna bene che esamini la <emph>mercanzia</emph>.... -
                                        rispose Gennaraccio, accennando il <emph>Guercio</emph> che
                                        stava ritto sulla soglia della capanna. Il
                                                <emph>Guercio</emph> sembrava preoccupato, e
                                        guardava fuori, mentre Gennaraccio parlava colla
                                        vecchia.</p>
            <p>La pioggia, che aveva incominciato a cadere a grossi goccioloni,
                                        diluviava ora; egli si tirò dietro l'asse tarlato che
                                        serviva di porta, ed aspettò.</p>
            <p>- È sempre giù?... - aveva chiesto il bandito alla vecchia.</p>
            <p>Quella capanna doveva dunque nascondere la bocca d'un
                                        sotterraneo, una di quelle grotte, che dovevano aver servito
                                        spesso a Gennaraccio per sparirvi colle sue bande
                                        raccogliticce, ogni qual volta prendeva il
                                                <emph>largo</emph> per fare <emph>qualche
                                                colpo</emph> fuori di città.</p>
            <p>Per entrarvi non c'è da far altro che tirare da parte il
                                        pagliericcio, e si scopre una specie di botola la cui buca è
                                        turata da una grossa pietra.</p>
            <p>Serviva di rialzo all'estremità del pagliericcio e formava una
                                        specie di guanciale per chi vi si fosse coricato.</p>
            <p>Non c'è bisogno d'alcuna scala per scendervi, non ci sono
                                        gradini, pare un enorme buco da talpe. Il piano s'inclina,
                                        chi vuol passarvi si curva, ma dopo un breve tratto si può
                                        starci in piedi comodamente; si rasenta una specie di
                                        corridoio stretto, stretto, che va però gradatamente
                                        allargandosi, e si entra in una sala sotterranea tanto larga
                                        da poterci stare una ventina di persone.</p>
            <p>Sarebbe poco adatta per darvi un ballo, ma con un po' di buona
                                        voglia si rimedia a tutto, e non giurerei che in una notte
                                        tempestosa non vi sia stata intrecciata qualche ridda
                                        intorno alla fiamma rossa di qualche tizzone scoppiettante
                                        che avrà rischiarato delle orride facce e delle mani lorde
                                        di sangue.</p>
            <p>Il bottino vi sarà stato diviso fra un bicchiere ed una
                                        bestemmia, e poi, abbrutiti dall'orgia, un'orda di banditi
                                        si sarà addormentata sotto quelle vôlte cupe, sognando un
                                        nuovo appostamento per la domane.</p>
            <p>Il suolo umido della caverna è coperto da uno strato di fieno
                                        che, rinnovato più volte, ha formato insieme alla terra una
                                        specie di crosta molle; c'è in un angolo un barile vuoto,
                                        qua e là delle bottiglie, vuote pur esse, avanzi di orgie
                                        d'una volta....</p>
            <p>L'aria vi è calda.... soffocante; dal fondo della spelonca si ode
                                        un gemito fioco, in mezzo alle tenebre si vede biancheggiare
                                        una faccia umana, e curvandosi su quella forma che giace
                                        sovra un materasso al cui colore primitivo si è sostituito
                                        quello della terra sulla quale fu voltato e rivoltato tante
                                        volte, riconosceremmo a stento i delicati lineamenti di
                                        Bianca.</p>
            <p>La fanciulla dorme, o, almeno, sfinita dal dolore e dai
                                        patimenti, dai deliri dell'anima, come dagli strazi del
                                        corpo, dalle inutili lacrime versate, come dai gemiti invano
                                        emessi dal petto sussultante, giace là.... assopita, ed in
                                        preda ad una spece di sonno letargico.</p>
            <p>Sogna forse.... e dalle labbra manda un gemito leggero, un
                                        singulto debole debole, mentre il suo esile corpicino si
                                        agita, scosso da brividi febbrili.</p>
            <p>È un quadro ben triste!</p>
            <p>Quella caverna larga, umida, quasi immensa.... quella fanciulla
                                        sdraiata su quel sacco.... incolore, quel corridoio angusto,
                                        quella bocca chiusa da una pietra, come si chiude un
                                        sepolcro; poi, al di là, quella vecchia che somigliava più
                                        ad una strega del <emph>Macbet</emph> che ad una donna,
                                        tutto ciò desta nell'animo un senso di raccapriccio.</p>
            <p>I due banditi - il <emph>Guercio</emph> e Gennaraccio - entrarono
                                        nel sotterraneo.</p>
            <p>Si erano però fermati ad una certa distanza dalla fanciulla, e
                                        pareva quasi che avessero paura.... di farsi vedere.</p>
            <p>- Non val la pena di svegliarla - borbottò il
                                                <emph>Guercio</emph>.</p>
            <p>- Difatti.... - assentì Gennaraccio.</p>
            <p>- Che cosa devo dire <emph>laggiù</emph>?...</p>
            <p>- Che è al sicuro.</p>
            <p>- Lo vedo - e poi?...</p>
            <p>- Patti chiari, - a metà dell'affare....</p>
            <p>- Sei disposto a consegnarla?...</p>
            <p>- Con un <emph>anticipo</emph>.</p>
            <p>- Sta bene.</p>
            <p>*</p>
            <p>Bianca giaceva là.... sempre assopita, mentre i due uomini
                                        risalivano l'angusto declivio della grotta.</p>
            <p>Vedendoli ritornare così subito, la vecchia sogghignò crollando
                                        le spalle.</p>
            <p>L'acquazzone era cessato - il fondo dell'orizzonte era però ancor
                                        tutto nero - lampeggiava di tratto in tratto ed il tuono
                                        lasciava sentire da lontano dei brontolamenti
                                        dispettosi.</p>
            <p>Il <emph>Guercio</emph> e Gennaraccio si scambiarono poche parole
                                        - suggellarono il patto con una bevuta e poco dopo si
                                        separarono, e Gennaraccio rientrava nel bosco - il
                                                <emph>Guercio</emph> riprendeva la via già percorsa,
                                        a passi lenti, preoccupato da una strana sensazione.</p>
            <p>Attraversando la campagna, solo, non attorniato che dal silenzio
                                        solenne di quella calma che era succeduta alla bufera, gli
                                        passavano per la testa un'infinità di pensieri. - Forse a
                                        farveli nascere non erano estranee certe pulsazioni di quel
                                        muscolo che si chiama cuore, pulsazioni forti, vibratissime,
                                        a cui voleva non abbadare, ma che, insistenti come erano,
                                        finivano col provargli che dopo tutto una sensazione l'aveva
                                        provata.</p>
            <p>Era lui che aveva detto a Gennaraccio, che non valeva la pena di
                                        svegliarla; - quando uscì di là, gli parve di essersi
                                        sottratto ad un incubo.</p>
            <p>Quella faccia pallida, quella fanciulla vestita di nero, gettata
                                        là.... su quel canile.... quell'androne cupo, quella
                                        lanterna, quella megera - tutto ciò che aveva veduto gli
                                        stava ancora dinanzi agli occhi, e ci pensava
                                        involontariamente.</p>
            <p>Gennaraccio stesso aveva, gli parve, una voglia indiavolata di
                                        sbarazzarsene. Gli dava soltanto fastidio?... o lo
                                        preoccupava per mezzo di un altro sentimento?...</p>
            <p>Il fatto è che quando rientrò in Roma non andò direttamente nè da
                                        Ester nè alla <emph>casa</emph> delle riunioni.</p>
            <p>- Gennaraccio l'ha fatta ai <emph>puntarolisti</emph> -
                                        fantasticava egli - e se si potesse....</p>
            <p>Un pensiero non ancora ben formato, un'idea vaga qualunque....
                                        conseguenza più d'impressione che di calcolo, gli frullava
                                        nel cervello. La cacciava via dicendo a sè stesso che, in
                                        fin de' conti, c'era entrato anche lui nell'affare, e che il
                                                <emph>dovere</emph>.... era <emph>dovere</emph>; ma
                                        non c'era verso.... quel pensiero ritornava più insistente.
                                        Eppure l'aveva vinta tante volte l'inopportunità del
                                        sentimento, con un'alzata di spalle.</p>
            <p>Alla fine, anche questa volta la scrollata gliela diede, e colla
                                        più forte delle risoluzioni.</p>
            <p>Il <emph>Guercio</emph> veniva in giù verso i Monti, da via Macel
                                        de' Corvi, e sentendo più forte di lui quel bisogno di
                                        fantasticare, invece d'andar verso le carceri Mamertine, per
                                        infilare poi a destra il laberinto dei viottoli che
                                        conducono al centro del vasto quartiere, girò intorno al
                                        Foro Traiano.</p>
         </div>
         <div xml:id="IT01014" type="chapter" n="14">
            <head>CAPITOLO XIV</head>
            <head>PER VIA....</head>
            <p>Erano circa le 10 di sera - piovigginava, i pochi fanali delle
                                        strade le rischiaravano malamente colla loro luce vaga e
                                        rossastra.</p>
            <p>Al <emph>Guercio</emph> poco importava del Foro, de' suoi ruderi
                                        e delle sue colonne infrante. Non si chinava neppure per
                                        guardar giù... nella <emph>buca</emph>, come l'aveva sentita
                                        chiamare da Peppe; e quei massi che ingombrando quella buca
                                        enorme le danno tanta importanza maestosa, evocando quei
                                        giorni in cui ivi eransi discussi i destini della patria e
                                        del mondo, quando schiavi e imperatori erano passati di
                                        là.... su quella via che conduceva al Campidoglio, per lui
                                        potevano servire, al più, ad offrirgli in caso di bisogno un
                                        discreto nascondiglio. Egli andò in su, verso la via Tor de'
                                        Conti, ma si fermò dinanzi alle tre colonne del Foro di
                                        Nerva perchè gli parve che dietro ad una di quelle colonne
                                        si movesse qualche cosa.</p>
            <p>Ci stava appiattato difatti Peppe, il monello che da due giorni
                                        ostinavasi a far da <emph>piantone</emph> in quei
                                        paraggi.</p>
            <p>L'eclissamento del <emph>suo uomo</emph> l'aveva impensierito;
                                        aveva fatto credere al suo giovane amico di poter fare
                                                <emph>mari e monti</emph>, ed era ritornato da lui
                                        con delle <emph>mosche in mano</emph>.</p>
            <p>Peppe si sentiva umiliato. - Eppure devo trovarlo, - ripeteva
                                        però a sè stesso.</p>
            <p>Sopra alle tre colonne del tempio distendevasi un arco non del
                                        tutto rovinato; quell'arco lo riparava dalla pioggia, ed
                                        egli aspettava lì da due ore.</p>
            <p>Per andare alla <emph>tana</emph> era probabilissimo che il
                                                <emph>Guercio</emph> dovesse passar di lì.</p>
            <p>Quando lo vide, gettò un grido di gioia e sbucò fuori.</p>
            <p>- To'!... - esclamò il <emph>Guercio</emph> - che fai qui?</p>
            <p>- Vi aspettavo.</p>
            <p>- Me?...</p>
            <p>- Sì.</p>
            <p>- Che nuove ci sono?...</p>
            <p>- Se ne beve un bicchiere?... - chiese il monello colla sua
                                        sfacciata impertinenza.</p>
            <p>- E perchè no?</p>
            <p>- Dove?...</p>
            <p>- Alla Stella.</p>
            <p>- Bravo.... è a due passi.</p>
            <p>Il monello ed il <emph>Guercio</emph> vi si avviarono.</p>
            <p>L'insegna della <emph>Stella</emph> non poteva essere più
                                        pomposamente ironica: era una lamina di ferro, intagliata in
                                        modo da far supporre.... quello che voleva essere.</p>
            <p>Molti anni prima doveva essere stata dorata, od imbrattata almeno
                                        da un po' di vernice gialla, ma nulla conservava più del suo
                                        primitivo splendore.... neppure la vernice. L'interno
                                        corrispondeva all'insegna. Per l'uno come per l'altro però
                                        dei due clienti che prendevano possesso d'una delle sue
                                        panche di legno, offriva in quel momento tutto ciò che
                                        potessero desiderare di più confortevole. Una zuppa che
                                        fumava nella marmitta di terra, ed un vino che, giudicato
                                        dallo schioccamento delle labbra del <emph>Guercio</emph>,
                                        doveva essere qualche cosa di prelibato.</p>
            <p>- Che facevi.... dietro quelle colonne?... - chiese di nuovo il
                                                <emph>Guercio</emph>, al monello.</p>
            <p>- Vi cerco.... da due giorni - rispose Peppe.</p>
            <p>- Perchè?...</p>
            <p>- Per un <emph>affare</emph>.</p>
            <p>Il <emph>Guercio</emph> lo stava esaminando, ed il suo unico
                                        occhio espresse una sensazione di sorpresa che si convertì
                                        in una smorfia.</p>
            <p>Quella smorfia.... voleva dire:</p>
            <p>- Gatta ci cova.... carino mio!... non è al
                                                <emph>magazzino</emph> che ti sei provvista una
                                                <foreign xml:lang="fr">blouse</foreign> come
                                        quella.... nè quel bel paio di scarpette!... T'ho sempre
                                        visto a piedi nudi, e quando non lo erano del tutto, ti
                                        uscivano fuori per metà, almeno.... dalle scarpe.</p>
            <p>Questa riflessione la fece però tra sè, mentre il monello, reso
                                        più sfacciato dal lusso della sua nuova <foreign xml:lang="fr">toilette</foreign>, centellinava il
                                        vino e faceva le boccacce alla zuppa.</p>
            <p>Anche queste boccacce non sfuggirono al <emph>Guercio</emph>.</p>
            <p>- Questa canaglia, deve aver mangiato da principe!... - mormorò
                                        fra sè.</p>
            <p>La zuppa l'aveva già divorata: appoggiò i gomiti sulla tavola, le
                                        due palme sotto il mento e guardò in faccia il monello.</p>
            <p>Peppe sostenne imperterrito l'occhiata inquisitoriale del
                                                <emph>Guercio</emph>. Perchè d'altra parte avrebbe
                                        dovuto temerla?... Egli si sentiva contento, gli pareva
                                        quasi di assumere delle proporzioni piramidali!... era un
                                        po' imbarazzato soltanto, per trovare il mezzo d'entrare in
                                                <emph>materia</emph> col <emph>Guercio</emph>, ma il
                                        colpo.... era però deciso a tentarlo.</p>
            <p>- Sicchè - gli disse il <emph>Guercio</emph> - sei venuto in
                                        cerca di me per affari....</p>
            <p>- Sì - rispose il monello.</p>
            <p>- Ed è proprio me che cercavi?...</p>
            <p>- Da due giorni.... - ripetè Peppe - perchè è da due giorni che
                                        siete scomparso.</p>
            <p>Il <emph>Guercio</emph> trasalì.</p>
            <p>- Scomparso, poi.... - borbottò egli.</p>
            <p>- Scomparso.... - ripetè Peppe.</p>
            <p>- Ragazzo mio - ripetè il <emph>Guercio</emph> con accento
                                        piuttosto burbero - pare che tu ti immischi nei fatti
                                        miei.... e bada che se mi immischio ne' tuoi io....</p>
            <p>- Liberissimo!... - esclamò il monello - non ho niente da
                                        nascondere.</p>
            <p>- <emph>A chi?</emph> - chiese il <emph>Guercio</emph> -
                                        accentuando quell'<emph>a chi</emph>.... in modo da
                                        esprimere molte cose.</p>
            <p>- A voi.... - gli rispose Peppe - quasi con lo stesso tono.</p>
            <p>- Piccino.... piccino caro.... - borbottava il
                                                <emph>Guercio</emph> - tu diventi più malizioso d'un
                                        Gorilla. Sai tu che cos'è un Gorilla?</p>
            <p>- No.</p>
            <p>- Te lo dirò un'altra volta.</p>
            <p>- Benissimo!... - ho capito una cosa.</p>
            <p>- Che cos'hai capito?</p>
            <p>- Che possiamo intenderci.</p>
            <p>- Su che?</p>
            <p>- Sull'affare....</p>
            <p>- Quale?...</p>
            <p>- Lo faremo in due....</p>
            <p>- Ed è?...</p>
            <p>- Una caccia.</p>
            <p>- A chi?...</p>
            <p>- Ad una persona....</p>
            <p>- Uomo?....</p>
            <p>- Donna....</p>
            <p>Il <emph>Guercio</emph> l'afferrò con una mano per il colletto
                                        della giubba, e lo levò dalla panca in atto quasi di
                                        sbatacchiarlo contro il muro.</p>
            <p>- Bada, monello.... - gli disse a voce bassa e concitata,
                                        tenendolo per aria - se sei mandato qui per scavar terreno,
                                        fai male i tuoi conti.... da qui a Ponte Rotto c'è molta
                                        strada da fare, ma ti ci porto così.... e ti faccio fare un
                                        volo.... che non ne avrai mai fatto uno d'uguale!...</p>
            <p>La fisonomia, per solito, dolce, del vecchio ladro, erasi
                                        alterata in modo strano, le rughe della fronte vi segnarono
                                        dei solchi profondi, gli si aggrottarono le sopracciglia, e
                                        quell'unico suo occhio lampeggiante espresse tale minaccia
                                        da spaventare più d'un uomo.</p>
            <p>Sorpreso così all'improvviso da quell'impeto, il monello restò
                                        lì.... cogli occhi sbarrati, mezzo per aria, e se nelle sue
                                        convinzioni ci fosse entrata quella d'avere un'anima, in
                                        quel momento di terrore dovette essersela raccomandata a
                                        Dio.</p>
            <p>Il <emph>Guercio</emph>, fissandolo biecamente, l'aveva rimesso
                                        sulla panca.</p>
            <p>- Oh che!... siete matto!...- mormorò Peppe, dandosi una
                                        scrollatina per rimettersi a posto tanto la giubba come il
                                        collo.</p>
            <p>- Meno ciarle e fuori!... - gli intimò il
                                        <emph>Guercio</emph>.</p>
            <p>- Fuori.... che?... - rispose il monello.</p>
            <p>- L'affare per cui sei venuto a cercarmi.</p>
            <p>Il monello si strinse nelle spalle.</p>
            <p>- Buona notte - disse -si può forse parlare con voi?...</p>
            <p>Egli fece l'atto d'andarsene, ma il <emph>Guercio</emph> lo
                                        trattenne.</p>
            <p>- M'è già passata.... lo vedi - continuò egli - avevo
                                        dubitato....</p>
            <p>- Di che?...</p>
            <p>- Che ti mandassero da me....</p>
            <p>- Chi?...</p>
            <p>- Gli altri....</p>
            <p>- Per farvi la spia forse?... - rispose Peppe con tale fierezza
                                        d'accento, che il <emph>Guercio</emph> se lo portò vicino,
                                        arruffandogli i capelli con un'infinità di carezze, e
                                        versandogli del vino nel bicchiere.</p>
            <p>- Vieni, vieni qui - ripeteva - e facciamo la pace: sono un orso,
                                        me la prendo con un ragazzo.... so che non sei cattivo....
                                        ma che vuoi?... tutti hanno il loro brutto momento, e da
                                        ieri in qua ho certe idee.... e sì che non sono neanche
                                        brutte.... ma s'ha a che fare con certa gente - non è
                                        nulla.... un po' di sangue che va alla testa - è finita -
                                        così.... - sorridi .... tutto va bene - bevine un altro
                                        bicchiere - la paura passa presto.</p>
            <p>Il monello, accarezzato così dolcemente, sorrise, e buttò giù in
                                        un fiato il bicchiere di vino versatogli dal
                                                <emph>Guercio</emph>.</p>
            <p>- Pace fatta.... - disse.</p>
            <p>- Va bene - rispose il <emph>Guercio</emph> - parliamo da amici.
                                        Come sai che è sparita una donna?...</p>
            <p>- Non è una donna.... - rispose Peppe - è una fanciulla.</p>
            <p>- Sai anche questo?...</p>
            <p>- Sì....</p>
            <p>- Sai com'è?...</p>
            <p>- Bionda.</p>
            <p>- Magnificamente!...</p>
            <p>Il <emph>Guercio</emph>, dopo quell'esclamazione, divenne
                                        pensoso.</p>
            <p>Peppe lo guardava.</p>
            <p>- Ebbene - continuò egli - avrò forse avuto torto, ma io ho detto
                                        a me stesso: il <emph>Guercio</emph> non è un cattivo uomo;
                                        e se sapesse che quella poveretta è cercata da delle brave
                                        persone da cui è idolatrata, se sapesse che è vittima di una
                                        infame trama, se pensasse che là.... dove è, morirà forse di
                                        dolore, poverina!... e se sapesse che intromettendosi a far
                                        riuscir bene l'affare, oltre al fare una buona azione,
                                        potrebbe anche intascare un buon gruzzolo di quattrini....
                                        tanti.... quanti.... gli <emph>altri</emph>.... non ce ne
                                        darebbero di sua parte, se sapesse tutte queste cose.... chi
                                        sa?.... ecco quello che ho detto tra me.</p>
            <p>Per tutta risposta, il <emph>Guercio</emph>, che pareva
                                        abbastanza commosso, gli scoccò sulla fronte un bacione,
                                        dicendogli:</p>
            <p>- To'!... se tu non fossi una canaglia.... saresti un
                                        angelo!...</p>
            <p>Peppe raccontò tutto.... e gli parlò del suo protettore con tale
                                        entusiasmo, che il <emph>Guercio</emph>, dopo essersi
                                        riempito di nuovo il bicchiere:</p>
            <p>- È strano.... - mormorò - ma venendo da laggiù.... io pensavo
                                        appunto che se sapessi come fare.... non avrei desiderato di
                                        meglio che far qualche cosa per quella poveretta;
                                        Gennaraccio è un bandito, ma è più uccello di bosco, che
                                        rospo da tane, ed è meno vigliacco di quei mascalzoni del
                                                <emph>puntarolo</emph> - colla <emph>subbia</emph>
                                        se l'intende ancor meno.... - sono per il tuo principe!... -
                                        esclamò poi - e farò veder loro se sono ancora buono a
                                        qualche cosa...; credo che diffidino di me, m'aspettavano
                                        fin da stamattina, non mi sono fatto vedere, ma tanto
                                        meglio; ho certe idee tutte mie.... e se non ci sono andato
                                        prima è perchè non dovevo andarci; chi lo sa?... c'è forse
                                        qualche cosa lassù?...</p>
            <p>Il <emph>Guercio</emph> guardò in alto.... ma vide soltanto il
                                        soffitto tarlato della bettola.</p>
            <p>Il monello si era già messo a cavalcioni della panca, pronto ad
                                        infilare la porta.</p>
            <p>- Ma.... che!... dico.... - riprese il <emph>Guercio</emph>,
                                        facciamo le cose con senno, perchè c'è da guardarsi
                                        d'intorno ad ogni passo che si muove. Laggiù.... la si può
                                                <emph>smorzare</emph> senza che neanche se ne
                                        accorga.... e i buchi fatti nell'acqua non sono buchi....
                                        Vediamoci qui, qui i <emph>nostri</emph> non ci vengono.</p>
            <p>- Devo condurlo subito?... non è lontano.</p>
            <p>- No.... bisogna che predisponga certe cose....</p>
            <p>- Quando ci troviamo allora?...</p>
            <p>- Domani notte.</p>
            <p>- Qui?...</p>
            <p>- Qui.</p>
            <p>Il <emph>Guercio</emph> e Peppe uscirono insieme e si
                                        separarono.</p>
         </div>
         <div xml:id="IT01015" type="chapter" n="15">
            <head>CAPITOLO XV</head>
            <head>DIO?...</head>
            <p>Arturo era inquietissimo da due giorni. Peppe l'aveva lasciato
                                        verso le 8, sonava la mezzanotte e non era ancora tornato.
                                        Non si era coricato; dalla finestra del suo studio fissava
                                        ansioso lo sguardo sulla strada, e lo sentì arrivare
                                        canticchiando una delle sue canzonacce favorite.</p>
            <p>Il monello era allegro, ed egli provò un sussulto di gioia.</p>
            <p>Un istante dopo, infatti, Peppe cascava come un petardo nello
                                        studio, rovesciando la prima sedia che si trovò dinanzi,
                                        come se fosse un nemico che gli sbarrasse la strada, e non
                                        ci mise più di cinque minuti per raccontargli tutto.</p>
            <p>Prima però d'abbandonarsi a quei cinque minuti d'una vera
                                        irruzione di parole che gli uscivano dalle labbra vive e
                                        scoppiettanti come un fuoco d'artificio e che erano veri
                                        raggi di luce pel cuore del nostro innamorato, il quale le
                                        accoglieva con dei gridi di gioia, il monello si era
                                        permesso qualche saltellamento sulla sua poltrona favorita
                                        ed aveva voluto darsi una certa importanza premettendo che
                                        voleva essere ascoltato colla più grave delle serietà.</p>
            <p>Aveva insomma voluto tenere un po' sulle spine il povero Arturo,
                                        con certi artifici che egli doveva aver imparati,
                                        scimiottandoli, da qualche giocoliere di piazza, i quali
                                        sanno così bene <emph>girare intorno</emph> a quello che
                                        devono dire, arte anche quella che serve meravigliosamente
                                        ad attirare l'attenzione della folla, alla quale, per essere
                                        creduti, bisogna sempre far capire meno che si può.</p>
            <p>Ai cinque minuti.... successero però altri cinque, agli altri
                                        cinque altri dieci, e le cose che raccontava Peppe, benchè a
                                                <emph>modo suo</emph>.... erano tali.... e tanto
                                        interessanti, che Arturo lo lasciava <emph>cantare</emph> a
                                        sua voglia.</p>
            <p>Peppe s'abbandonava al suo cicalìo da fringuello; gli raccontò
                                        persino la famosa scrollata datagli dal
                                        <emph>Guercio</emph>, i sospetti che ne furono la causa, la
                                        sua apparizione dietro le colonne del Foro.... e finalmente
                                        come alla sua volta gli avesse confidato d'essere
                                        presentemente sotto l'alta protezione d'un principe
                                        interessato a ritrovare la fanciulla.</p>
            <p>Arturo sorrise.</p>
            <p>- Ah!... gli hai detto che sei al servizio d'un principe? -
                                        soggiunse egli.</p>
            <p>- Diamine!... - esclamò il monello - il <emph>Guercio</emph> ha
                                        delle idee tutte sue; il perchè l'abbia coi
                                                <emph>soci</emph> non lo so, ma se ha dei progetti,
                                        è bene che c'entri un principe; un principe.... fa sempre
                                        effetto; in ogni modo l'appuntamento è per domani notte.
                                        Dopo d'aver voluto strangolarmi mi soffocò quasi a furia di
                                        baci quando gli dissi che una brava persona s'interessava
                                        per la piccina.</p>
            <p>Arturo ridivenne pensoso.</p>
            <p>- Sai.... che è uno strano uomo, questo tuo
                                        <emph>Guercio</emph>!...</p>
            <p>- Ha le sue idee.... - sentenziò il monello.</p>
            <p>- Sta bene - affermò Arturo. - Domani dunque.</p>
            <p>*</p>
            <p>Peppe si era gettato sopra il divano d'Arturo.</p>
            <p>Il giovane erasi posto allo scrittoio, aveva tracciate alcune
                                        note colla matita sovra un foglio di carta, ed alzatosi per
                                        recarsi nella sua camera da letto, passò accanto al
                                        monello.</p>
            <p>Le leggi della convenienza non erano quelle che potevano
                                        imbarazzare Peppe; egli si era messo un cuscino sotto alla
                                        testa e dormiva.</p>
            <p>Arturo lo guardò commosso, staccò un mantello da un attaccapanni,
                                        ve lo ravvolse leggermente per non svegliarlo, e ristette
                                        innanzi a lui, col lume in mano, che ne rischiarava i
                                        delicati lineamenti.</p>
            <p>Col sonno era sparito dal volto di Peppe quel risolino beffardo
                                        che contraeva spesso le sue labbra; i suoi occhietti chiusi
                                        non avevano più quella loro espressione spesso maligna,
                                        qualche volta diffidente; al raggio che proiettava su lui la
                                        lucerna, i suoi capelli, più arruffati.... che ricci,
                                        avevano una tinta dorata, e quella bella testolina che
                                        riposava su quel cuscino di lana ricamata ed adorna di
                                        frange era tale che un pittore l'avrebbe potuta ritrarre,
                                        per invitare più d'una madre a coprirla di baci.</p>
            <p>- Strana cosa - pensava Arturo - sarei io sulle tracce di
                                        Bianca?... starei io forse per rivederla?... per stringerla
                                        fra le mie braccia?... per ripeterle quelle parole che mi
                                        fremono ardenti sulle labbra?... senza quello strano
                                        incontro in quella taverna, senza questo monello che trovai
                                        per caso.... che potrei io fare?...</p>
            <p>Si chinò su di lui, lo baciò sulla fronte e s'avviò verso la sua
                                        camera.</p>
            <p>Passava dinanzi alla finestra; le imposte esterne non erano state
                                        chiuse, e dai vetri vedevasi il cielo, il cielo rifattosi
                                        sereno ed in mezzo al cui bell'azzurro scintillavano, ignoti
                                        mondi vaganti nello spazio, gli astri che ne ingemmano la
                                        vôlta.</p>
            <p>Arturo guardò il cielo, poi ancora quel fanciullo che
                                        dormiva.</p>
            <p>Egli chiedevasi al certo da quale catena misteriosa erano
                                        collegati quegli avvenimenti, qual mano gli aveva guidati.
                                                <emph>Perchè?</emph>...</p>
            <p>Strani <emph>perchè</emph>.... che dobbiamo volgere e rivolgere
                                        tante volte, a tutto ciò che ne circonda.</p>
            <p>Chi vi risponde?... nessuno.... eppure dall'ignoto, pare che esca
                                        una voce, e che mille echi lontani, ripetano.... Io!...</p>
            <p>- Io?... chi?...</p>
            <p>- <emph>Dio?</emph>... il <emph>destino?</emph>... il
                                                <emph>fato?</emph>... nomi vaghi.... parole che
                                        nulla dicono, convenzioni create perchè le labbra possano
                                        pronunciare una parola.</p>
            <p>Eppure ad Arturo pareva di sentire una voce che rispondesse alle
                                        inquiete domande del suo pensiero:</p>
            <p>- <emph>Io</emph>.... che ti condussi a quella taverna - Io....
                                        che ti feci incontrare quel fanciullo - <emph>Io</emph>....
                                        che ti avvicinai a lui!... - Io.... per cui egli è ora
                                        tornato a te colla parola del conforto sulle labbra. E
                                        quando, domani, avrà forse tutto concertato per rivederla,
                                        da quell'arcano sviluppo di cose in cui il possibile si
                                        unisce all'impossibile, il bene al male, la fola alla
                                        verità, alle affannose investigazioni della mente che si
                                        sforza a voler strappare all'arcano mistero della vita il
                                        segreto per cui tutto si agita, una voce ancora.... quella
                                        stessa.... sempre quella.... ripeterà ancora:
                                                <emph>Io!</emph>...</p>
            <p>
               <emph>Io</emph>.... il <emph>tutto</emph>, che noi,
                                                <emph>nulla</emph>.... abbiamo voluto impiccolire
                                        facendone una <emph>cosa</emph>.... ed a cui abbiamo messo
                                        dinanzi un <emph>D</emph>, come si mette il bollo ad una
                                        merce per poterla sfruttare.</p>
         </div>
         <div xml:id="IT01016" type="chapter" n="16">
            <head>CAPITOLO XVI</head>
            <head>COLPO DI MANO</head>
            <p>Siamo alla notte nella quale Arturo ed il <emph>Guercio</emph>,
                                        aventi per intermediario Peppe, devono trovarsi insieme.</p>
            <p>Il taverniere della <emph>Stella</emph>, che i nostri lettori
                                        conoscono già, deve essere stato informato che qualche gran
                                        personaggio onorerà la sua stamberga, perchè ha fatto tutto
                                        ciò che è possibile per darvi un po' d'ordine.</p>
            <p>Sulle due tavole, cosa insolita (e che avrebbe colpito d'alta
                                        meraviglia tutti i suoi avventori), erano state distese due
                                        tovaglie. Non gareggiavano, è vero, colla bianchezza della
                                        neve, ma, tra l'una e l'altra macchia di vino, qualche cosa
                                        di bianco vi si poteva ancora discernere.</p>
            <p>Ai sedili che zoppicavano maledettamente, abbandonandosi a
                                        traballamenti piuttosto pericolosi, erano state sostituite
                                        delle seggiole; la zuppa, che fumava sul fornello, mandava
                                        un odore meno nauseante del solito, ed arrostiva, in una
                                        casseruola, nientemeno.... che un quarto di capretto.</p>
            <p>Vi si era fatto insomma un tale sfoggio di <emph>lusso</emph>....
                                        che se qualcuno della <emph>nera</emph> vi avesse cacciato
                                        dentro il naso, avrebbe incominciato dall'arrestare il
                                        taverniere ritenendolo complice della celebrazione d'un
                                        qualche ardito colpo di mano.</p>
            <p>In quelle tovaglie, in quelle tre seggiole ed in quell'arrosto
                                        c'era da intravedere tutto quello che si voleva: la vittima
                                        pronta, la banda che si apposta, il delitto che si commette,
                                        ed infine.... il banchetto sardanapalesco, che ne solennizza
                                        la celebrazione.</p>
            <p>Eppure la faccia stessa del taverniere, una faccia da mastino,
                                        resa più truce da un largo taglio al labbro inferiore,
                                        taglio che egli doveva ad una buona coltellata favoritagli
                                        da uno de' suoi avventori, aveva in quella notte
                                        un'espressione insospettabile!...</p>
            <p>Egli ci teneva con tutta l'anima a quello sfoggio che trasformava
                                        la <emph>Stella</emph>!</p>
            <p>C'erano preparate sulla tavola, già pronte per essere accese,
                                        persino quattro candele di sego, che spiccavano
                                        pomposamente, nei loro candelieri di stagno, uno stagno, che
                                        se fosse stato lucido, poteva essere preso per argento.</p>
            <p>Arturo ed il <emph>Guercio</emph> stavano insomma per avervi
                                        un'accoglienza principesca.</p>
            <p>Ma chi se n'era curato?... chi aveva fatti fare tutti quei
                                        sontuosi preparativi?...</p>
            <p>Il <emph>Guercio</emph> no, perchè non era tale da comprendere
                                        certe cose.... e per lui, tanto serviva una panca rotta,
                                        come una poltrona di velluto.</p>
            <p>Arturo vi sarebbe andato per la prima volta ed aveva ben altri
                                        pensieri per il capo.</p>
            <p>Chi aveva improvvisato tutto quello splendore era Peppe, è il
                                        nostro monello che ha preseduto a tutti quei preparativi,
                                        perchè il suo <emph>principe</emph> ne restasse
                                                <emph>sbalordito</emph>.... e per fargli vedere che
                                        anche <emph>loro</emph>.... sapevano abbastanza uniformarsi
                                        alle leggi del rispetto e della convenienza.</p>
            <p>Le tovaglie, egli le aveva tirate fuori da un cassone dove ci
                                        stavano da più d'un mese.... in attesa d'essere consegnate
                                        alla lavandaia; ma egli trovò che potevano fare ancora per
                                        una volta un magnifico servizio, e ci si rotolò sopra per
                                        stirarle alla meglio.</p>
            <p>I sedili rotti li fece gettare nel cortile e le tre sedie se le
                                        fece prestare da un caffettiere di sua conoscenza; lo
                                        conosceva anzi tanto.... che non voleva dargliele.... ma
                                        Peppe giurò sulla sua parola d'onore che alla prima
                                                <emph>occasione</emph> gli avrebbe venduto qualche
                                                <emph>morto</emph>.... a prezzo ribassato.</p>
            <p>Il caffettiere accettò e la <emph>Stella</emph> se ne permise il
                                        lusso.</p>
            <p>Tutto era dunque preparato.</p>
            <p>L'oste aveva promesso una zuppa eccezionale, l'arrosto, un
                                        arrosto come non aveva mai fatto, ed un vino, come non ne
                                        aveva mai avuto.</p>
            <p>Il monello accolse con una smorfia tutti quei <emph>mai</emph>
                                        troppo pomposi e tanto promettenti, che parevano una
                                        canzonatura.... ma se ne accontentò, poichè, in mancanza
                                        d'altro.... una promessa era già qualche cosa.</p>
            <p>Come era stato il primo a recarvisi per dare gli ordini
                                        opportuni, fu naturalmente anche il primo a ritornarvi,
                                        precedendo il <emph>Guercio</emph> ed Arturo.</p>
            <p>Fiutò l'odore delizioso che usciva dalla casseruola - sbirciò la
                                        tavola, e vistala adornata coi quattro candelieri a cui egli
                                        non aveva pensato, fece una capriola nel bel mezzo della
                                        taverna e fu accolto fra le braccia dell'oste che si era
                                        messo in pompa magna, con una berretta da cuoco.</p>
            <p>Il monello in un trasporto d'entusiasmo l'avrebbe baciato, se non
                                        avesse avuto paura di farsi morsicare.</p>
            <p>Si accontentò dunque di tributargli le sue congratulazioni -
                                        accese le candele, e si persuase che entrando nella taverna
                                        in mezzo a tanto splendore.... Arturo avrebbe dovuto
                                        chiudere gli occhi per non restarne abbagliato.</p>
            <p>*</p>
            <p>Arturo e il <emph>Guercio</emph> entrarono nella taverna. -
                                        Avevano al certo molte cose da dirsi, ma dovevano essersi
                                        già intesi su molte, perchè dai modi del giovane non
                                        traspariva verun atto di diffidenza.</p>
            <p>L'occhio del <emph>Guercio</emph> era sereno e nessuna ruga
                                        increspava la sua fronte.</p>
            <p>Peppe, che vi sapeva leggere come sopra un libro stampato, anzi
                                        meglio, perchè di libri non ne aveva mai letti, gettò uno
                                        sguardo sulla tavola, un altro verso il fornello, e si
                                        pavoneggiò per tanta sua opera con tutto il suo slancio
                                        abituale.</p>
            <p>- Che ne dite, eh?... - esclamò egli - si sanno, o non si sanno
                                        fare le cose? - festa completa, e prima che spunti il
                                        sole.... in viaggio.</p>
            <p>- Vuoi star zitto?... - gli gridò il <emph>Guercio</emph> - con
                                        questo signore con cui ci siamo trovati da qualche ora,
                                        abbiamo ben altro da fare!... - non sono per le luminarie
                                        io!... troppa luce lascia veder troppo e attira troppi
                                        sguardi.... - si sta meglio al buio - aggiunse egli
                                        filosoficamente e da uomo pratico delle sue
                                                <emph>faccende</emph>.</p>
            <p>La romanzina del <emph>Guercio</emph> ed il modo serio con cui
                                        gliela diede, fu per lui come il colpo di vento che atterra
                                        i castelli di carte ai bimbi che vi si dilettano.</p>
            <p>Per compire le sue disillusioni, il <emph>Guercio</emph> si
                                        avvivicinò alla tavola e spense due delle famose candele
                                        accese dal monello.</p>
            <p>Era il colpo di grazia.</p>
            <p>Peppe, da gigantesco come si credeva d'essere divenuto, si fece
                                        piccino, e si rincantucciò contro il muro come un cagnolino
                                        a cui abbiano tagliata la coda.</p>
            <p>Una carezza d'Arturo lo trasse però da quel suo momentaneo
                                        inebetimento.</p>
            <p>- Va' là.... - gli borbottava intanto dietro le spalle il
                                                <emph>Guercio</emph>; - per compensarti della
                                        diminuzione dei lumi, aggiungeremo un bicchiere di più....
                                        sta bene?... e verrai a farci compagnia quando avremo finito
                                        d'accomodare le cose nostre: ma ora.... oh!... occhio
                                        attento e fa' buona guardia.</p>
            <p>Peppe, rimesso nel più completo buon umore dalla promessa del
                                                <emph>Guercio</emph>, portò la mano al berretto e
                                        salutò militarmente.</p>
            <p>Era un'altra delle sue abitudini, e ne aveva troppe.... quella
                                        canaglia!...</p>
            <p>Egli si slanciò con due salti verso la porta, quando il
                                                <emph>Guercio</emph>, presolo per la giubba, lo
                                        trattenne.</p>
            <p>- Una carrozza.... - diss'egli.</p>
            <p>- Ebbene?...</p>
            <p>Il <emph>Guercio</emph>, gli accennò di star zitto, ed
                                        accostatosi alla porta della taverna tese attentamente
                                        l'orecchio.</p>
            <p>- Non l'hai intesa anche tu?... - chiese al monello.</p>
            <p>- Mi pare.... ma che importa?...</p>
            <p>Il <emph>Guercio</emph> non rispose, ma avvicinatosi alla tavola,
                                        spense anche le altre due candele rimaste accese.</p>
            <p>Arturo era agitatissimo alla sua volta, e non aveva tutti i
                                        torti.</p>
            <p>Egli si trovava in una di quelle posizioni eccezionali che
                                        esaminata freddamente non era delle più belle, nè delle meno
                                        pericolose.</p>
            <p>Ritrovare Bianca, mettersi in contatto colle persone dalle quali
                                        poteva essere messo sulle sue tracce, concertare il da
                                        farsi, giocare tutto per tutto.... fu questo il suo
                                        pensiero.</p>
            <p>Avrebbe patteggiato anche col diavolo.... che, in certi casi,
                                        dicono essere la più compita delle persone.</p>
            <p>Invece del diavolo, invece d'un brigante con tanto di barba e di
                                        pistoloni alla cintola, aveva trovati sul suo sentiere quei
                                        due esseri, uno più bizzarro dell'altro: Peppe ed il
                                                <emph>Guercio</emph>; e conosciuto l'uno, bisognava
                                        conoscere l'altro; avvicinato l'uno, bisognava avvicinare
                                        l'altro.</p>
            <p>Quella specie di sorpresa, sospettata, intravveduta dal
                                                <emph>Guercio</emph>, in quella carrozza che,
                                        secondo lui, doveva essersi fermata nei paraggi della
                                                <emph>Stella</emph>, lo ricondusse alla realtà.</p>
            <p>Con chi si trovava egli?...</p>
            <p>Con un borsaiuolo e con un ladro!...</p>
            <p>In una visita della polizia a quella taverna, poteva essere preso
                                        per uno del mestiere, e non avrebbe passato al certo un
                                        brillante quarto d'ora.</p>
            <p>Sta bene che avrebbe potuto dare degli schiarimenti e dire il
                                        perchè.... ed il per come.... si trovasse là.... ma la cosa
                                        non sarebbe stata per questo meno imbarazzante.</p>
            <p>A questo pensiero il giovane impallidì, ed a quello ne seguì un
                                        altro più affannoso: se fossero sorpresi da coloro che erano
                                        interessati a rimettere le mani sulla fanciulla?</p>
            <p>Gli balenò persino il sospetto d'essere caduto in un tranello; ma
                                        la fisonomia di quel vecchio ladro, che origliava
                                        agitatissimo alla sua volta, aveva un'espressione così
                                                <emph>onesta</emph>, che il sospetto se ne andò come
                                        venne.</p>
            <p>Il pericolo, in ogni modo, poteva esserci però, e siccome non si
                                        va in certi posti e con certa gente.... senza avere qualche
                                        cosa di preparato in una delle proprie tasche, così la sua
                                        mano vi si cacciò dentro e ne trasse fuori una corta pistola
                                        a due colpi.</p>
            <p>*</p>
            <p>Fuori, tutto era silenzio.</p>
            <p>- Più nulla!... - mormorò il <emph>Guercio</emph> - eppure....
                                        per l'inferno!... se mi manca un occhio, gli orecchi li ho
                                        tutti e due e ci sento bene, si è fermata poco distante da
                                        qui una carrozza, e non ci sono dei palazzi perchè possa
                                        essere entrata in un portone.</p>
            <p>- Sapremo dov'è - disse Peppe.</p>
            <p>Egli fece un cenno al <emph>Guercio</emph> e ad Arturo, e mise
                                        fuori la testa dall'uscio semichiuso della taverna.</p>
            <p>La strada era deserta.</p>
            <p>- Eppure era una carrozza - mormorò - dove diavolo sarà entrata?
                                        guardiamo.</p>
            <p>Il <emph>Guercio</emph> non si era ingannato: una carrozza,
                                        guidata da un abile cocchiere, si era cacciata per quel
                                        laberinto di viuzze e si era fermata ad un crocicchio.</p>
            <p>Lo sportello si aperse e ne scese un uomo.</p>
            <p>- Resta qui - disse al cocchiere - e sta' pronto.</p>
            <p>Il cocchiere assentì al cenno.</p>
            <p>L'uomo era ravvolto in un mantello, ed alla taglia erculea delle
                                        sue forme, al suo sguardo torvo, alla fronte bassa e più
                                        alle grosse manacce, con una delle quali girò la maniglia
                                        dello sportello, il lettore non durerà fatica a riconoscere
                                        colui che i soci del <emph>puntarolo</emph> chiamavano il
                                        Gigante.</p>
            <p>Egli scese col suo passo da sciacallo e s'appostò alla
                                        cantonata.</p>
            <p>Di là.... dominava tre strade: era a posto.</p>
            <p>La taverna era ancora illuminata, sulla porta non c'era alcuno:
                                        in due salti lesti lesti, ad onta della sua corpulenza
                                        colossale, ei si cacciò nel vano di una porta che pareva
                                        messa là apposta per servire ai fatti suoi.</p>
            <p>*</p>
            <p>Dalla taverna si fece in quel momento minore la luce.</p>
            <p>- Che sia tutto finito?... - pensò il Gigante - e che arrivassi
                                        troppo tardi?...</p>
            <p>Se escono tutt'e tre, avrò un bel da fare.... a salvar la
                                        pelle.</p>
            <p>Cacciò anch'egli una mano nelle <emph>fonde</emph>, come chiamava
                                        lui le enormi tasche della sua giacca, orribili bocche
                                        spalancate sempre per ricevere tutto ciò che vi entrava di
                                                <emph>non suo</emph>; e qualche cosa di
                                                <emph>necessario</emph> ce lo trovò.</p>
            <p>Egli indovinò subito, però, una precauzione e nulla più, in
                                        quella diminuzione improvvisa di luce, e per ogni buon conto
                                        si tenne sull'avvisato, colla mano sul manico del coltello,
                                        il tabarro arrotolato intorno al braccio, e l'occhio
                                        attento.</p>
            <p>Nessun segno allarmante convalidò i suoi primi sospetti.</p>
            <p>- Dopo tutto.... - riflettè egli - delle carrozze ne passano
                                        dappertutto e non so perchè non ne debbano passare di
                                        qui....</p>
            <p>La riflessione era abbastanza logica.</p>
            <p>*</p>
            <p>Peppe, dopo aver messo fuori la testa, mise fuori tutto il corpo,
                                        ed esclamò fra sè:</p>
            <p>- Per sant'Antonio!... come dice il <emph>maestro</emph>, quando
                                        resta a mani vuote.... una carrozza non è un guscio di noce,
                                        e se c'è la vedrò - e presa la sua brava risoluzione,
                                        s'avviò a corsa verso la cantonata, per poter dare, come la
                                        pensava lui, una <emph>sbirciata al posto</emph>.</p>
            <p>Fece soltanto pochi passi e si senti afferrato.</p>
            <p>Egli tentò di gettare un grido, ma il Gigante gli ravvolse
                                        intorno alla testa il suo tabarro e lo prese fra le braccia,
                                        mentre il povero Peppe, mezzo soffocato, tirava calci al
                                        vento e cercava invano di dibattersi, ravvolto com'era in
                                        una specie di camicia di forza dal mantello del Gigante.</p>
            <p>Doveva esser quello il solo scopo di quell'appostamento, perchè
                                        il Gigante corse subito alla carrozza, ne aperse lo
                                        sportello, vi cacciò dentro quella specie d'involto, entrò
                                        egli pure ed ordinò al cocchiere:</p>
            <p>- Via, di galoppo.</p>
            <p>Un buon colpo di frusta fece impennare il cavallo, che non
                                        aspettò il secondo.</p>
            <p>....................................................................</p>
            <p>Per quanto leggero, perchè soffocato istantaneamente sulle sue
                                        labbra, il grido gettato da Peppe non sfuggì all'acuto
                                        orecchio del <emph>Guercio</emph>.</p>
            <p>Egli trasalì e corse fuori.</p>
            <p>Quando arrivò alla cantonata non sentì che il lontano rimbalzare
                                        delle ruote del legno sul selciato della via.</p>
            <p>Quello che era successo egli lo intravvide, lo indovinò, eppure
                                        girò a sè d'intorno lo sguardo per cercare Peppe.</p>
            <p>Credette quasi che potesse saltar fuori da una parte o
                                        dall'altra, dietro un muro, da una porta, da una finestra,
                                        cader giù da un tetto od anche dalle nuvole, tanto era
                                        abituato ai tiri stravaganti di quello scimmiotto che gliene
                                        faceva vedere di tutti i colori.</p>
            <p>Ma che!... a quell'occhiata seguì un sospiro. Peppe non c'era
                                        più.</p>
            <p>- Sparito!... - mormorò egli - me lo hanno portato via sotto il
                                        naso.... canaglie!...</p>
            <p>Una voce lo scosse; era quella d'Arturo.</p>
            <p>- Ebbene?... - chiese egli.... - che è successo?...</p>
            <p>In due parole lo mise al fatto di tutto, come se avesse visto
                                        ogni cosa.</p>
            <p>Erano spiati, si giocava loro un tiro, e si erano impadroniti di
                                        Peppe per farlo <emph>cantare</emph>.</p>
            <p>Il primo pensiero d'Arturo fu per Bianca. Un nuovo pericolo la
                                        minacciava forse: che fare?</p>
            <p>- Non bisogna perdere un istante - disse al <emph>Guercio</emph>
                                        - voi sapete dov'è, andiamoci.</p>
            <p>- Per far che?... - borbottò il <emph>Guercio</emph>.</p>
            <p>- Per difenderla!... - esclamò il giovane - per riaverla.</p>
            <p>- Per perderla!... - gli disse il <emph>Guercio</emph>
                                        freddamente - noi siamo qui ora, credete che siamo soli?...
                                        no.... ci vedono.</p>
            <p>- Da dove?...</p>
            <p>- Chi lo sa?... dalla via, da una finestra - dappertutto -
                                        mettiamoci in via per andar là - ci saranno prima essi -
                                        quel ragazzaccio là.... lo conosco - è duro come un osso
                                        quando ci si mette - e darà loro da torcer lana invece di
                                        filo - io posso sapere molte cose - ma non è momento questo
                                        da pigliar <emph>tordi</emph> - dritti, ognuno per la sua
                                        strada, e quello che ha da nascere nasca - su quella per la
                                        quale si va da lei.... ci penso io a far buona guardia - e
                                        se l’altro.... parla, saprò anche quello.</p>
            <p>Arturo, ad onta della sua impazienza febbrile, dovette convenire
                                        che il vecchio aveva ragione.... e che altro non poteva far
                                        di meglio, che dar retta a' suoi consigli.</p>
            <p>Rientrarono dunque nella taverna, ma la voglia d'approfittare
                                        della lauta cena era loro passata.</p>
            <p>Arturo chiese il conto, pagò, ed il taverniere con una
                                        sberrettata diede loro la buona notte, augurandosi di avere
                                        un <emph>bis</emph> giornaliero che avrebbe fatti camminare,
                                        a gonfie vele, i suoi affari discretamente imbrogliati.</p>
         </div>
         <div xml:id="IT01017" type="chapter" n="17">
            <head>CAPITOLO XVII</head>
            <head>PEPPE</head>
            <p>- Sarà riuscito?...</p>
            <p>- Speriamolo.</p>
            <p>- Sei certo che ne sappia qualche cosa?...</p>
            <p>- Sa tutto.</p>
            <p>- E parlerà?...</p>
            <p>- Ci penseremo noi: una volta qui, saprà che si trova in buone
                                        mani e che la <emph>ciarliera</emph>.... gliela sapremo
                                        sciogliere.</p>
            <p>....................................................................</p>
            <p>Questo il dialogo.</p>
            <p>Due uomini se ne scambiavano le frasi, guardando verso la strada
                                        da una delle finestre della <emph>tana</emph>.</p>
            <p>Il lettore la conosce già, è il <emph>deposito</emph>. Non
                                        abbiamo cambiato che di località, perchè allora.... la scena
                                        aveva luogo al pianterreno ed ora siamo invece al quinto
                                        piano della casa, aeree regioni dalle quali si è in più
                                        diretta comunicazione col cielo.</p>
            <p>Uno di essi è il <emph>colonnello</emph> - l'altro.... un
                                                <emph>altro</emph>.... intendo dire un altro come
                                                <emph>lui</emph> - roba del genere - fantasmi della
                                        notte - soci del <emph>puntarolo</emph> e della bisca di
                                        Ester.</p>
            <p>È inutile dar loro un nome poichè non ne hanno. Erano di vedetta,
                                        a quel quinto piano; guardavano sulla via, aspettavano
                                        qualcuno.</p>
            <p>L'atteso era il Gigante e doveva portare là.... qualche cosa;
                                        Peppe - e per strappare dalle sue labbra le rivelazioni che
                                        riguardano la fanciulla sottratta alle loro unghie e per
                                        saper che cosa si stesse architettando per non farvela
                                        ricadere, volevano farlo <emph>cantare</emph>.</p>
            <p>Erano disposti a tutto.... pur d'ottenere il loro scopo.... e ci
                                        contavano.</p>
            <p>*</p>
            <p>La carrozza arrivò; trasalirono; la porta della casa si
                                        aperse.</p>
            <p>Dalla carrozza scese un uomo che non poterono vedere, perchè la
                                        notte era buia, ma indovinarono che era <emph>lui</emph>....
                                        perchè il legno ripartì subito.</p>
            <p>Un uomo saliva difatti le scale strette e sudice della casa.</p>
            <p>- Sei tu?... - chiese una voce dall'alto.</p>
            <p>- Sì.</p>
            <p>- Sta bene.</p>
            <p>Il Gigante saliva le scale e gli sembrava d'avere fra le braccia
                                        una pupattola infagottata, tenendo Peppe tutto ravviluppato
                                        nelle pieghe del suo largo tabarro.</p>
            <p>Gli turava la bocca colla pressione poco garbata della sua mano
                                        colossale, ed il poveretto cercava invano dibattersi per
                                        liberarsi da quell'inviluppo soffocante e maledettamente
                                        incomodo.</p>
            <p>Nella posizione in cui si trovava, bisognava però essere filosofi
                                        ed aspettare lo scioglimento.</p>
            <p>Egli si rassegnò dunque.... e non avrebbe chiesto che un po'
                                        d'aria se gli fosse stato possibile il chiederla; ma ad ogni
                                        sussulto, mentre nulla poteva vedere d'intorno a lui,
                                        sentiva la voce del Gigante che gli ripeteva un'antifona che
                                        finì col trovare orribilmente noiosa:</p>
            <p>- Se ti muovi, sei morto!...</p>
            <p>L'antifona variava soltanto quand'egli si permetteva qualche
                                        gemito; ma la conclusione era la stessa.</p>
            <p>- Se gridi.... sei morto!...</p>
            <p>- Stiamo zitti - pensò Peppe - si andrà pure in qualche posto, e
                                        me lo leveranno di dosso questo sacco.</p>
            <p>- Ci siamo... - pensò egli - stiamo a vedere che cosa
                                        succede.</p>
            <p>Il Gigante, ricevuto infatti dal <emph>colonnello</emph> e
                                        dall'altro.... fu introdotto nell'abbaino dal quale i soci
                                        spiavano il suo arrivo.</p>
            <p>Il monello sentì rallentarsi intorno al corpo le pieghe del
                                        tabarro ed uscì fuori da quella specie d'imbuto, a guisa dei
                                        diavoletti che saltan fuori dalle scatole.</p>
            <p>La prima cosa che fece, e di cui sentì il supremo bisogno, fu di
                                        respirare una boccata d'aria.</p>
            <p>La finestra dell'abbaino era ancora aperta, e quel quinto piano
                                        non poteva essere più adatto per respirarla in tutta la sua
                                        purezza.</p>
            <p>Ne ebbe però appena il tempo, poichè il <emph>colonnello</emph>
                                        disse al Gigante: - Chiudi.</p>
            <p>Il Gigante chiuse.</p>
            <p>- Siamo in tre - disse mentalmente Peppe, che gettò a sè
                                        d'intorno uno sguardo abbastanza inquieto.</p>
            <p>Stava per abbandonarsi ad altre riflessioni, ma furono troncate
                                        da una tirata d'orecchi, pochissimo rispettosa, colla quale
                                        il <emph>colonnello</emph> si permetteva di richiamarlo alla
                                        realtà dei fatti.</p>
            <p>- E così?... - gli disse il <emph>colonnello</emph> - ti abbiamo
                                        acchiappato, mi sembra.... e credo che avrai molte cose da
                                        dirci; che ne pensi?...</p>
            <p>- Penso - rispose sfacciatamente Peppe - che abbiate una mania
                                        per le carrozze, massime il Gigante; non gli do tutti i
                                        torti, però.</p>
            <p>Sbarazzato dal soffocamento del mantello, ridestatosi come da un
                                        brutto sogno dopo quella corsa, in una stanza qualunque....
                                        al quinto piano d'una casa, dove non c'era nulla di
                                        spaventevole, il piccolo eroe riprendeva la sua impertinenza
                                        abituale.</p>
            <p>Il <emph>colonnello</emph> seguitava però a tenerlo per un
                                        orecchio.</p>
            <p>- Mi fate male.... - strillò Peppe - e non so che cosa vogliate
                                        da me.</p>
            <p>Il <emph>colonnello</emph> sorrise.</p>
            <p>- Piccino mio.... - gli disse dopo un istante - tu ti lamenti per
                                        poco.... ed hai torto.... ne avrai tutto il tempo in
                                        seguito....</p>
            <p>L'esordio non era troppo rassicurante, ed il sorriso col quale il
                                                <emph>colonnello</emph> accompagnò quelle parole lo
                                        era meno ancora.</p>
            <p>Il <emph>colonnello</emph> volle però dargli una prova di
                                        magnanimità prima di passare a vie di fatto e lasciò andare
                                        l'orecchio di Peppe, il cui rosso prima infocato
                                        incominciava già a divenire violaceo.</p>
            <p>Peppe respirò.</p>
            <p>- Piccino mio, tu giuochi col fuoco - riprese il
                                                <emph>colonnello</emph>.</p>
            <p>- Non ho mai giocato che alla trottola.... - rispose Peppe - e
                                        l'avevo rubata.</p>
            <p>- Tu hai strette relazioni con un giovane che vuol far andare a
                                        monte un nostro colpo, e con un imbecille di vecchio che
                                        diserta le nostre file.... - continuò il
                                                <emph>colonnello</emph>.</p>
            <p>- Non ne so nulla.... - rispose Peppe.</p>
            <p>- Sei stato da mamma Teresa la straccivendola, per scavar
                                        terreno.</p>
            <p>- Non la conosco - ripetè Peppe.</p>
            <p>- Quel giovane l'hai voluto conoscere.</p>
            <p>- È lui che ha conosciuto me.</p>
            <p>- L'hai veduto questa notte.</p>
            <p>- Sono stato invitato a cena - rispose Peppe pavoneggiandosi.</p>
            <p>- Cena sospetta!... - replicò il <emph>colonnello</emph> con aria
                                        di minaccia.</p>
            <p>- Tutt'altro.... - affermò Peppe - un quarto di capretto con
                                        patate.</p>
            <p>- Ti ripeto di non scherzare.</p>
            <p>- Sono serissimo.</p>
            <p>- Ascoltami.</p>
            <p>- Ascolto.</p>
            <p>- Sai di che affare si tratta?</p>
            <p>- Non bene.</p>
            <p>- Dietro la carrozza che faceva il colpo c'eri tu?</p>
            <p>- C'ero.</p>
            <p>- Gennaraccio se la prese....</p>
            <p>- Magnificamente bene!... - esclamò Peppe.</p>
            <p>- Per te, forse....</p>
            <p>- Perchè?</p>
            <p>- Perchè è a lui come a noi ch'ei vuol riprenderla ora, e tu hai
                                        fatto lega coi nostri nemici.</p>
            <p>- Potrei avere il piacere di conoscerli?</p>
            <p>- Il <emph>Guercio</emph> e colui che tu chiami il tuo
                                        protettore.</p>
            <p>- Ne siete certo? - chiese sfacciatamente Peppe.</p>
            <p>La mano del Gigante lo afferrò pel collo.</p>
            <p>- Non mi fare lo gnorri, carino mio - esclamò egli irritato dalla
                                        freddezza canzonatoria di Peppe.</p>
            <p>Peppe atteggiò il suo viso ad un'aria tale di sorpresa, che il
                                                <emph>colonnello</emph> ed il Gigante
                                        s'interrogarono con uno sguardo esprimente la più assoluta
                                        delle diffidenze.</p>
            <p>- Alle corte! - concluse il <emph>colonnello</emph> - tu hai
                                        servito ai loro disegni.... conosci quelli da essi
                                        ideati.... sai dov'è il <emph>morto</emph> in questione, e
                                        devi dircelo.</p>
            <p>Peppe aveva ascoltata l'intemerata del <emph>colonnello</emph>
                                        colla più assoluta impassibilità. Si poteva però notare
                                        sulle sue labbra una contrazione che stava tra la smorfia ed
                                        il sorriso, ma non era sorriso.</p>
            <p>La voglia di ridere l'avrebbe avuta.... essa traspariva da quegli
                                        occhietti vispi, da quella specie di beffarda impertinenza
                                        colla quale fissava il suo sguardo in quelli da sparviero
                                        de' suoi interlocutori.</p>
            <p>- Oh! come mai - pareva dicesse fra sè - la fa da giudice
                                        costui?... E sì che coi giudici avrebbe molte cose da
                                        regolare!</p>
            <p>Qualche cosa però lo imbarazzava, ed anzi, diremo meglio, lo
                                        assoggettava ad un senso di sbigottimento reale, ed era la
                                        faccia del Gigante.</p>
            <p>C'era su quel suo volto un non so che di così cupo, da far venire
                                        i brividi a ben altri che ad un ragazzo.</p>
            <p>Egli era là, ritto, immobile, ascoltava tutto senza batter ciglia
                                        - aveva incrociate l'una sull'altra le sue gambe - aveva
                                        acceso un mozzicone e pareva non preoccuparsi neppure di
                                        quell'interrogatorio, certo che sarebbe andato a finire come
                                        la pensava lui.</p>
            <p>Non aspettava che un ordine.</p>
            <p>Quale?...</p>
            <p>Peppe ebbe un istante di paura e si sarebbe gettato ai piedi del
                                                <emph>colonnello</emph> e del Gigante chiedendo
                                        grazia e dichiarandosi pronto a confessare tutto quello che
                                        sapeva, pur d'uscire da quella soffitta dove l'aria gli
                                        pareva più irrespirabile di quando non la respirava del
                                        tutto, fra le pieghe del tabarro dove era stato
                                        ravvolto.</p>
            <p>In buon punto, tra quelle apprensioni paurose, gli si affacciò
                                        alla mente Arturo.... - Arturo, quel bel giovane dai modi
                                        gentili, dalla parola franca - Arturo, che lo aveva
                                        accarezzato come si accarezza un fratello - che l'aveva
                                        fatto dormire sotto il suo tetto senza la menoma diffidenza
                                        - che l'aveva fatto sedere vicino a lui, alla sua
                                        tavola....</p>
            <p>Era per lui.... che egli potè pavoneggiarsi dinanzi ad uno
                                        specchio con una <foreign xml:lang="fr">blouse</foreign>
                                        nuova - per lui.... che aveva gettati i suoi cenci, e con
                                        quei cenci.... roba da immondezzaio che ve lo tenevano
                                        ravvolto, gli parve ancora d'aver gettata via parte di sè
                                        stesso, quasi inconsciamente, senza saperselo spiegare, ma
                                        pur <emph>sentendolo!</emph>....</p>
            <p>Egli si era inebriato di quei palpiti nuovi!...</p>
            <p>A quella povera fanciulla, si era tanto interessato, che gli
                                        pareva quasi di conoscerla.</p>
            <p>Erasi svegliata in lui una indefinita intuizione del male che
                                        aveva fatto, e che poteva ancor fare.... ed un'altra
                                        intuizione.... quella di poter essere diverso.</p>
            <p>Egli.... il borsaiuolo, si era sentito qualche cosa. - Perchè
                                        tornerebbe ad essere ciò che era prima?...</p>
            <p>Egli, un monello, era stato atteso impazientemente da quei due
                                        uomini, uno dei quali si chiamava il
                                        <emph>colonnello</emph>, l'altro il Gigante.</p>
            <p>Uno rassomigliava ad un gendarme, l'altro ad un aguzzino.</p>
            <p>Che avevano fatto?</p>
            <p>Si erano impadroniti di un fanciullo!</p>
            <p>Avevano avuto bisogno di una carrozza, di un complice, del
                                        mistero! E tutto ciò per chi?... Per lui!</p>
            <p>Gli avevano dunque eretto un piedistallo.... ed egli, il piccino,
                                        vi montava sopra e si sentiva grande.</p>
            <p>*</p>
            <p>Quel gigante di carne diventava un pigmeo!</p>
            <p>Che cosa avrebbe potuto su lui, con tutta la sua ferocia da
                                        manigoldo?</p>
            <p>Nulla!</p>
            <p>Che cos'era il <emph>colonnello</emph> col suo piglio
                                        inquisitoriale?</p>
            <p>Nulla affatto!</p>
            <p>Egli solo era qualche cosa.... egli era tutto!</p>
            <p>*</p>
            <p>Le comprendeva egli tutte codeste cose?</p>
            <p>La sua piccola mente riusciva ad abbracciare la grandezza di
                                        questa situazione reale?</p>
            <p>Non lo possiamo affermare.</p>
            <p>Ciò che possiamo accertare è, che l'importanza di questa
                                        situazione, egli la intravvedeva vagamente.</p>
            <p>E poi, aveva detto ad Arturo che sarebbe andato anche nel fuoco
                                        per lui; il suo piccolo cuore batteva, ed il momento era
                                        giunto.</p>
            <p>- E così?... - chiese brutalmente il <emph>colonnello</emph>.</p>
            <p>Peppe lo fissò in faccia colla più impertinente delle sue
                                        occhiate, e gli rispose:</p>
            <p>- Non so nulla.</p>
            <p>- Per l'inferno!... parlerai! - proruppe il
                                                <emph>colonnello</emph>, a cui pareva strano
                                        d'essere canzonato da quello scimiotto che avrebbe potuto
                                        stritolare con un pugno.</p>
            <p>- Ah, ah! - seguitò egli - ti hanno dunque stregato, eh, i tuoi
                                        bellimbusti? Ah, ti hanno regalato delle <foreign xml:lang="fr">blouses</foreign> nuove.... delle
                                        scarpette!... T'hanno impinzato il ventre con degli
                                        arrosti?... Ti hanno fatto bere dell'Orvieto?... Ma te li
                                        rimetterai presto i tuoi cenci!... Sappiamo come fartela
                                        ammuffire questa tua <foreign xml:lang="fr">blouse</foreign>.... e, in quanto agli arrosti, avrai da
                                        lamentargli per un buon pezzo, te lo accerto io!</p>
            <p>Egli si accorse che andava terribilmente in collera, e la cosa
                                        gli parve tanto buffa, che si fermò in faccia al monello,
                                        cercando di atteggiare le sue labbra ad un sorriso che
                                        attestasse tutta la sua superiorità assoluta.</p>
            <p>- Piccino mio - riprese poscia - tu hai fatto male i tuoi conti;
                                        hai detto che non ne sai nulla.... e sta bene. Io non ho
                                        fiato da sciupare inutilmente, e le partite si accomodano
                                        facilmente.... basta saper fare, e poi si rimedia a tutto.
                                        Vedi, qui siamo al quinto piano.... potrei prenderti per un
                                        orecchio e farti fare un volo, che non sarebbe pindarico, ma
                                        sarebbe però sempre un bel volo. Domattina ti
                                        raccoglierebbero insieme alla spazzatura, e tutto sarebbe
                                        finito anche per te, che già, alla lunga, riescirai a fare
                                        una fine peggiore. Invece, sai che cosa penso io di fare? La
                                        cameraccia del deposito la conosci.... a sinistra c'è una
                                        porta; dopo la porta, una scala; scesi sei gradini di questa
                                        scala, un'altra porta, la quale mette ad una cantina.
                                        Ebbene, una volta che tu sia laggiù, puoi gridare con quanto
                                        fiato hai ne' polmoni, ma puoi esser ben sicuro che nessuno
                                        al mondo ti potrà sentire. L'abbiamo scelta per i nostri
                                                <emph>affari</emph>, e non c'è un buco che dia sulla
                                        strada. Battendo contro la porta, si può fare del rumore, è
                                        vero.... ma l'amico Gigante ha delle buone corde.... e, una
                                        volta legate ben bene le tue piccole manine, si fa
                                        altrettanto co' tuoi piedini, perchè potrebbero tirare dei
                                        calci, e ciò ti stancherebbe. Ti si prepara un cantuccio fra
                                        gli stracci, che non mancano, e tu te ne stai là, tranquillo
                                        e pacifico, senza aver bisogno di procurarti un altro
                                        alloggio.</p>
            <p>Si fermò un istante per vedere quale effetto producevano su Peppe
                                        le sue parole, poscia proseguì:</p>
            <p>- Domani, poi, ti veniamo a trovare, perchè una visita la si deve
                                        pur fare agli amici.... Hai tempo quanto te ne occorre per
                                        digerire la cena di questa sera.... se pure hai avuto il
                                        tempo di farla.... ed in quanto alla colazione che potresti
                                        desiderare, se parli, mangi.... e se ti ostini a tacere....
                                        non avrai neppure l'incomodo di far uso di queste tue
                                        manine, che ti sono diventate tanto bianche da meritare
                                        d'esser trattate con ogni riguardo.</p>
            <p>Il Gigante trasse dalle tasche della sua giacca di fustagno un
                                        rotolo di corde e si avvicinò a Peppe.</p>
            <p>- Qua, piccino.... - gli disse - e non facciamo chiasso, perchè
                                        se anche non lo volessi, ti si legano lo stesso.</p>
            <p>Peppe porse le mani e le sovrappose l'una sull'altra colla
                                        massima indifferenza.</p>
            <p>Un ignobile sorriso deformò le labbra del Gigante.</p>
            <p>- Sai come si fa.... eh?... - gli disse - e si vede che non è la
                                        prima volta che te le accomodano. Dopo tutto, tanto
                                        meglio!... è bene essere abituati a certe cose.</p>
            <p>Così dicendo, egli girava la corda intorno ai polsi di Peppe, e
                                        nell'enfasi dell'operazione strinse in modo da strappargli
                                        un grido di dolore.</p>
            <p>Il <emph>colonnello</emph> gli volse uno sguardo, che esprimeva
                                                <emph>quasi</emph> un rimprovero.</p>
            <p>- Nulla!... nulla!... - rispose il Gigante - si adattano poi....
                                        - me lo diceva uno della <emph>nera</emph> mentre
                                                <emph>adattava</emph> intorno a' miei polsi un
                                        cerchio di ferro largo due dita - questa è corda e la corda
                                        cede.... da sè; ora.... ai piedi, carino.... - continuò
                                        egli, rovesciandolo a terra per poter terminare la
                                        faccenda.</p>
            <p>Peppe cercò di tirargli un calcio.... tanto per provarsi a fare
                                        qualche cosa, ma le mani del Gigante sembravano morse.</p>
            <p>- E così?... - gli chiese il <emph>colonnello</emph> quando lo
                                        vide nella assoluta impossibilità di fare un atto - mentre
                                        guardava freddamente le corde che tracciavano un solco
                                        livido sulle sue carni - vuoi dirci quello che sai?...</p>
            <p>- No - rispose Peppe.</p>
            <p>*</p>
            <p>Ad un cenno del <emph>colonnello</emph>, il Gigante lo sollevò da
                                        terra, lo avvolse nel tabarro, gli premè con una mano sulla
                                        bocca, uscirono dall'abbaino e ridiscesero i cinque
                                        piani.</p>
            <p>Quando le cose si vogliono fare, si devono fare completamente, ed
                                        ogni precauzione era ben presa.</p>
            <p>Come disse poco prima il <emph>colonnello</emph>, entrarono
                                        infatti nella cameraccia del deposito; - a sinistra c'era
                                        una porta che fu aperta, una porticina bassa ma abbastanza
                                        forte, chiusa a doppio chiavistello; scesero i gradini di
                                        una angusta scala - apersero una seconda porta e si
                                        trovarono in quel locale della casa che il
                                                <emph>colonnello</emph> chiamava la cantina.</p>
            <p>La sarà stata infatti una volta, ma ora non l'era più.</p>
            <p>Era una specie d'androne, basso, umido, lungo, ingombro da una
                                        infinità di oggetti.</p>
            <p>Grandi ceste - cassoni - spranghe di ferro - zappe -picconi -
                                        arnesi che erano destinati al certo ad un uso particolare e
                                        che facevano parte degli <emph>attrezzi</emph> di cui si
                                        serviva quell'onorevole <emph>corpo sociale</emph>, quando
                                        si trovava nel pieno adempimento delle sue funzioni.</p>
            <p>Qua e là.... eranvi ancora degli abiti giacenti per terra - altri
                                        attaccati a dei chiodi alle pareti, qualche mobile rotto -
                                        qualche oggetto d'arte.... reso inservibile - un Napoleone
                                        colla testa rotta - una Venere senza braccia - una croce
                                        senza Cristo - una chitarra senza corde - san Bartolomeo,
                                        oltre ad essere stato scorticato, era spaccato - sembrava
                                        che gli scorticatori in un impeto d'entusiasmo.... avessero
                                        tirato troppo, e fosse loro restato in mano, ad uno il
                                        costato, all'altro una gamba.</p>
            <p>Era infine il magazzino del <emph>deposito</emph> - un gran
                                        ventre che ingoiava la sua parte delle spoglie inservibili
                                        alla vendita minuta e particolare, e che erano tenute là....
                                        per farne poi all'occasione un <emph>blocco</emph>
                                        generale.</p>
            <p>Al povero Peppe fu tolto di dosso il mantello, pel quale doveva
                                        aver provata la più terribile delle avversioni, e venne
                                        deposto nel suo stato d'assoluta immobilità sopra un mucchio
                                        di stracci che gli poteva servire da giaciglio, poco soffice
                                        e molto umido.</p>
            <p>Dopo una terza intimazione, a cui rispose col silenzio, egli fu
                                        lasciato là, liberissimo.... di abbandonarsi a tutte le
                                        riflessioni che potevano essergli suggerite dalla sua
                                        abbastanza strana ed assolutamente incomoda posizione.</p>
            <p>Ciò che era fatto era fatto. Egli erasi intestato a non voler
                                        parlare, essi.... avevano ricevuti i loro ordini.... e non
                                        dovevano far altro che ritornare al domani.</p>
            <p>*</p>
            <p>Giunti sulla porta della cantina, mentre il Gigante stava
                                        chiudendone il chiavistello, colui che chiamavano il
                                                <emph>colonnello</emph> gli posò una mano sulla
                                        spalla.</p>
            <p>- Sai.... - gli disse - gliele hai legate dinanzi le mani?</p>
            <p>- Ebbene?... - replicò egli.</p>
            <p>- In certi casi.... - borbottò il <emph>colonnello</emph> -
                                        dietro le spalle, danno più noia, ma si è più al sicuro.</p>
            <p>Il Gigante crollò con atto di sprezzo la sua grossa testa.</p>
            <p>- Quando le lego io, sono ben legate, tanto davanti come di
                                        dietro - rispose - ho fatto il nodo di fianco, se tuttavia
                                        vogliamo rifare la faccenda si fa presto, garantisco però
                                        che fra un quarto d'ora non saranno i suoi polsi che si
                                        adatteranno alla corda, ma la corda che entrerà nelle carni:
                                        ho stretto bene, ve lo assicuro.</p>
            <p>Scambiatasi qualche altra parola, i due uomini richiusero la
                                        seconda porta come avevano chiusa la prima, ed uscirono
                                        dalla casa, non senza essersi prima accertati che non li
                                        aspettasse qualche importuna sorpresa.</p>
         </div>
         <div xml:id="IT01018" type="chapter" n="18">
            <head>CAPITOLO XVIII</head>
            <head>APPRENSIONI</head>
            <p>Peppe si trovò ravvolto dalla più completa oscurità e non potè
                                        esimersi dal provare un senso di sbigottimento.</p>
            <p>Egli le conosceva le persone in cui era caduto e sapeva di che
                                        fossero capaci.</p>
            <p>Mentre si dava alla porta l'ultimo giro di chiavistello.... fu lì
                                        lì per gridare:</p>
            <p>- Aprite, scioglietemi, parlerò. - Ma non lo fece.</p>
            <p>Sentiva qualche cosa in lui che gli impediva di darsi così per
                                        vinto.</p>
            <p>Era la seconda volta, dunque, che imponeva a sè stesso e che si
                                        vinceva, come se una forza superiore alle impressioni del
                                        terrore ve lo costringesse. No.... egli non avrebbe ceduto,
                                        e se doveva farlo avrebbe prima lottato.</p>
            <p>Le parole del <emph>colonnello</emph> gli ronzavano però ancora
                                        alle orecchie, le sentiva ancora, dette da lui con quella
                                        sua fredda inesorabilità.</p>
            <p>- Se parli.... mangi, se non parli.... <foreign xml:lang="la">transeat</foreign>!...</p>
            <p>La parola era latina, ma benchè egli non conoscesse il latino,
                                        l'aveva capita perfettamente.</p>
            <p>La volontà di morir di fame non l'aveva e, per colmo d'ironia,
                                        gli pareva di vedersi dinanzi la famosa tavola apparecchiata
                                        alla <emph>Stella</emph>, le candele che aveva accese
                                        l'oste, improvvisando tutto quello sfoggio d'illuminazione
                                        da cui era rimasto sbalordito; l'aveva ancora sotto il naso,
                                        il grato profumo di quella marmitta che puzzava
                                        deliziosamente.... d'aglio e di cipolla.</p>
            <p>Essi sarebbero là.... lui, Arturo, ed il <emph>Guercio</emph>, a
                                        quell'ora si sarebbero già sturate delle bottiglie.... ed
                                        invece....</p>
            <p>Come in poche ore tutto erasi cambiato!...</p>
            <p>Era stato calato il sipario su quella scena di commedia così
                                                <emph>appetitosa</emph>.... e così
                                                <emph>brillante</emph>.... e si passava al
                                        dramma.... e che dramma!... Uomini appostati, rapimento,
                                        interrogatorio con minacce, ed in mancanza di una torre....
                                        come nelle leggende medievali.... quella cantina poteva
                                        benissimo sostituirla!...</p>
            <p>Invece del carnefice.... il Gigante, qualche cosa di simile....
                                        invece dei ceppi tragici, quelle corde prosaiche!...</p>
            <p>*</p>
            <p>Peppe sentiva che gli si intorpidivano le braccia, provava ai
                                        polsi un dolore che facevasi ad ogni istante più acuto, e
                                        che a poco a poco diveniva insopportabile.</p>
            <p>Egli si agitò convulsamente sugli stracci sui quali giaceva, ma
                                        ad ogni suo movimento, ad ogni suo sussulto, pareva che le
                                        corde più gli si stringessero intorno ai polsi.</p>
            <p>Erano infatti le carni che si gonfiavano, aumentandone la
                                        pressione.</p>
            <p>- Dio mio!... Dio mio!... - mormorò il povero fanciullo che si
                                        sforzava a restare immobile per non accrescere quello
                                        strazio, e due grosse lagrime ne irrigarono le guance.</p>
            <p>Egli soffriva.... soffriva orribilmente, e quegli uomini, nel
                                        lasciarlo, avevano detto ridendo che ritornerebbero
                                        domani!...</p>
            <p>Al pensiero di dover sopportare sino al domani quella tortura....
                                        un brivido gli ghiacciò il sangue, mentre parvegli che al
                                        capo gli salisse una vampata.</p>
            <p>Se in quel momento una voce umana, fosse stata pur quella del
                                        Gigante, del <emph>colonnello</emph>.... di chicchessia
                                        infine.... fosse arrivata fino al suo orecchio, se dietro
                                        quella porta ci fosse stato qualcuno da chiamare, non
                                        avrebbe esitato un momento, avrebbe detto tutto quello che
                                        sapeva d'Arturo, di Bianca, del <emph>Guercio</emph>....</p>
            <p>Si pentì di quello che aveva fatto, disse a sè stesso che giacchè
                                        era coi ladri, doveva fare come essi, restar ladro....</p>
            <p>- È troppo!... è troppo - gemeva, e sperando che qualcuno potesse
                                        sentirlo.... poichè potevano pure essersi fermati sulla
                                        scala per aspettare il buon momento.... - Pietà!...
                                        pietà.... - gridava - parlerò, dirò tutto.</p>
            <p>Nessuna voce rispose a' suoi gemiti, egli era solo - sempre solo
                                        in mezzo a quell'oscurità silenziosa, e negli spasimi del
                                        dolore gli pareva di vedere dei fantasmi intorno a lui, di
                                        sentire delle voci e della risa.</p>
            <p>*</p>
            <p>Sfinito da questi sforzi, di cui comprese l'inutilità, egli si
                                        calmò a poco a poco.</p>
            <p>La testa gli ardeva; quel dolore ai polsi erasi però fatto meno
                                        vivo, e provava invece un intorpidimento generale alle
                                        braccia ed alle mani.</p>
            <p>Gli pareva di non sentirsele più e che gli fossero diventate
                                        grosse grosse....</p>
            <p>Era un effetto del sangue che vi affluiva e che ne faceva battere
                                        convulsamente le arterie.</p>
            <p>Fu però un momento di calma successo a quel primo dolore così
                                        acuto, che se fosse durato di più l'avrebbe reso pazzo.</p>
            <p>Con uno sforzo disperato egli cercò di avvicinare la bocca a
                                        quelle corde - ne afferrò un nodo coi denti, ed una volta
                                        riuscito a far questo, si piegò, si curvò, si raggomitolò,
                                        dirò così, su sè stesso, per tenervisi attaccato, per
                                        strappare, per mordere....</p>
            <p>Vana speranza!</p>
            <p>Non fece che risentire più vivo il dolore che aveva provato
                                        prima.</p>
            <p>Era riuscito però ad una cosa; - ad afferrare un capo della
                                        corda: l'aveva afferrato sì, ma afferrato male.</p>
         </div>
         <div xml:id="IT01019" type="chapter" n="19">
            <head>CAPITOLO XIX</head>
            <head>DENTINI DI TOPO</head>
            <p>Il cuore gli batte violentemente. Con un supremo sforzo, vincendo
                                        quel dolore che in ogni modo sarebbe reso più insopportabile
                                        dall'irritazione, perchè non potrebbe riuscire?</p>
            <p>Lo riafferrò, infatti, piegandosi colla sua elasticità da
                                        scoiattolo; era troppo ben saldo per poterlo strappare; le
                                        sue forze erano troppo affievolite: ma la speranza, raggio
                                        vivificatore, leva potente che opera tanti miracoli, era
                                        entrata nella sua anima, mentre dal pensiero aveva avuta
                                        un'idea.</p>
            <p>Egli si rivoltò pancia a terra e piegò le braccia legate in modo
                                        che facendo forza contro il terreno su cui giaceva, potesse
                                        tenere il nodo alla portata della sua bocca.</p>
            <p>Non aveva così più bisogno di muoversi, di far forza colle
                                        braccia già intormentite; egli vi pesava sopra col corpo, le
                                        teneva lì, ed addentata una volta la corda, rosicchiò,
                                        rosicchiò, prima ansante, poi più calmo.</p>
            <p>In certi lavori, la smania è un cattivo ausiliare, ed in quello a
                                        cui erasi accinto, la forza stava nella pazienza.</p>
            <p>
               <foreign xml:lang="la">Gutta cavat lapidem!</foreign>
            </p>
            <p>Ad ogni rosicchiatura, i suoi dentini bianchi, veri dentini di
                                        sorcio, s'addentravano nella corda, non sentiva quasi più il
                                        dolore, rodeva; non si arrestò un istante, non la lasciò
                                        più; la corda cedette, ma non bastava; c'era un secondo
                                        nodo: fortunatamente era meno stretto del primo, e gli bastò
                                        poter afferrare il capo della corda allungatosi, per trarlo
                                        a sè dopo uno sforzo supremo che gli strappò un ultimo
                                        gemito; sentì che la pressione allentavasi intorno ai polsi,
                                        rosicchiò ancora, tirò, strappò, e dopo un'ora e mezzo di
                                        lavoro, benchè solcate da un cerchio livido, potè agitare
                                        per aria le sue mani.</p>
            <p>Sciogliersi da quelle che gli legavano i piedi, gli parve la
                                        faccenda d'un momento.</p>
            <p>La cosa però non era tanto facile; le dita intormentite avevano
                                        perduto il senso del tatto, gli sembrava d'aver attaccato
                                        alle braccia qualche cosa di morto, di pesante,
                                        d'inservibile.</p>
            <p>Peppe provò un vero spavento, ma si rimise tosto.</p>
            <p>Il sangue riprendendo il suo corso naturale produceva lo
                                        sgranchimento delle dita, quella sensazione di pesantezza
                                        sparve a poco a poco, e dopo pochi minuti, che a lui parvero
                                        secoli, si trovò in piedi ringraziando col pensiero quel
                                        Dio, che forse non aveva mai pregato, ma che sentì in
                                        lui.... ed a cui si volse col muto linguaggio dell'anima che
                                        sentivasi rivivere.</p>
            <p>*</p>
            <p>- E poi?...- mi chiederà quella tal bionda lettrice, dagli occhi
                                        celesti e dalla testolina pensosa.</p>
            <p>- Poi.... che cosa?...</p>
            <p>- Sta bene che il povero Peppe si sia sciolto, ma è forse libero
                                        per ciò?... Tra lui e la strada non ci sono le mura di
                                        quella cantina? Non disse forse il <emph>colonnello</emph>,
                                        che non c'è l'ombra d'un buco?... Non ci sono per di più
                                        quelle due porte alle quali si è dato tanto di
                                        catenaccio?... Il Gigante non tornerà domani a rilegarlo più
                                        solidamente?... ed in tal caso saprebbe resistere egli
                                        ancora ad altre sofferenze?...</p>
            <p>*</p>
            <p>Mi affretto dunque a tranquillare la mia bionda lettrice.</p>
            <p>Il buco c'è.... benchè il <emph>colonnello</emph> abbia affermato
                                        il contrario.</p>
            <p>Gli <emph>altri</emph>.... non sanno forse che ci sia, ma Peppe
                                        sì.</p>
            <p>Oh! che l'avrebbero chiamato per nulla coi titoli di scoiattolo e
                                        di scimiotto?...</p>
            <p>Egli c'è stato un'altra volta in quella cantina, e fedele alle
                                        sue abitudini d'allora.... aveva pensato ad una specie di
                                        colpo di stato che doveva avere pieno successo.</p>
            <p>Vi avevano portata giù una quantità piuttosto discreta di
                                        mercanzia, e fra quelle diverse cianfrusaglie, avanzi di
                                        speculazioni più o meno riuscite, vi figurava una pistola a
                                        due canne, a cui mancava il martelletto sinistro, ma ci
                                        restava il destro, e per Peppe, martelletto più o meno, egli
                                        non guardava le cose tanto pel sottile; e una pistola la
                                        vagheggiava da un pezzo.</p>
            <p>- Come impadronirsene?...- pensava egli.- Se la chieggo non me la
                                        dànno, o me la mettono in conto.</p>
            <p>Potevano crederlo d'altra parte un oggetto pericoloso, nelle mani
                                        di un ragazzo, non per lui ma per loro, e in un momento poco
                                        opportuno, poteva benissimo farne qualcuna delle sue!...</p>
            <p>Rinunziarvi.... era l'idea più logica - ma la logica intesa a
                                        quel modo non entrava nelle sue idee - e nelle sue idee
                                        c'entrava invece, predominante, quella di prendersela.</p>
            <p>Le pistole, di cui vedeva spesso uscire il calcio dalle tasche
                                        del Gigante, del <emph>Guercio</emph> o d'altri....
                                        esercitavano una vera attrazione per lui.</p>
            <p>- Affare fatto! - esclamò un giorno, dopo aver aiutato il
                                                <emph>Guercio</emph> ed il Gigante a trasportare
                                        nella cantina un secondo od un terzo frutto del raccolto
                                        notturno.</p>
            <p>Aveva osservato in un angolo, mezzo nascosto da alcune assi
                                        tarlate e da dei cavalletti senza gambe, una specie di
                                        piccolo respiratorio che doveva dare accesso, a seconda del
                                        suo modo di vedere.... nel cortile della casa stessa.</p>
            <p>Era difeso da una grata di ferro, a maglie strette, ma corrose
                                        dal tempo, tale da poter essere rotta e levata in un attimo,
                                        ed egli col suo corpicino smilzo ci poteva passare
                                        comodamente.</p>
            <p>Aveva finto di cercare qualche cosa, erasi provato a smuovere la
                                        grata, e la grata cedeva.</p>
            <p>Erasi dunque ripromesso di farsi chiudere alla prima occasione in
                                        cantina, nascondervisi, poichè nessuno badava a lui,
                                        s'impadroniva della pistola, di qualche altra cosa anche....
                                        tanto per sfruttare l'occasione.... ed usciva da quel
                                        respiratorio.... un buco che poteva servirgli per più d'un
                                                <emph>affare</emph>.</p>
            <p>Non doveva far altro, che provarcisi una volta, ed egli avrebbe
                                        organizzato per conto suo un vero piano strategico.
                                                <emph>Essi</emph>.... portavano <emph>giù</emph>
                                        dalla scala, ed egli <emph>portava via</emph> dal buco.</p>
            <p>Una specie di giuoco a <emph>scaricabarile</emph>, fatto in
                                        famiglia e che doveva riuscire graziosissimo.</p>
         </div>
         <div xml:id="IT01020" type="chapter" n="20">
            <head>CAPITOLO XX</head>
            <head>IL BUCO</head>
            <p>Nella posizione in cui si trovava Peppe, essersi sbarazzato da
                                        quegli incomodi legami, voleva dire esser libero.</p>
            <p>Dallo spiraglio non traspariva nessuna luce; potevano essere le
                                        due dopo la mezzanotte, ed intorno a lui tutto era buio.</p>
            <p>Per mettere le mani sul suo buco dovette orizzontarsi alla
                                        meglio, rasentando il muro a sinistra della cantina, e
                                        quando inciampò nei cavalletti e nelle assi che lo
                                        coprivano, mandò dal petto un sospiro di soddisfazione.</p>
            <p>- Ci siamo!...- esclamò.</p>
            <p>Rimosse le assi, tolse di là i cavalletti, si chinò e sentì sotto
                                        il tocco delle sue dita la grata di fil di ferro.</p>
            <p>Dopo tre o quattro strappate, per le quali egli trovò nelle sue
                                        gracili membra una forza di cui non si sarebbe supposto
                                        capace, la grata cedette, ed egli che tirava troppo forte,
                                        andò ruzzoloni a battere la testa contro uno dei
                                        cavalletti.</p>
            <p>- Bravo!...- pensò Peppe - me la romperei in un momento così poco
                                        opportuno?... Piccola.... ma dura.... - borbottò poi con un
                                        sorriso di soddisfazione, toccando con la mano la parte che
                                        aveva ricevuto il colpo. - Ed ora.... ecco fatto!...</p>
            <p>Si rimise ventre a terra, introdusse il capo, poi le spalle,
                                        nello spiraglio, e stava già per entrarvi con tutto il
                                        corpo, ma invece si tirò indietro improvvisamente.</p>
            <p>Erasi risovvenuto della sua idea fissa.</p>
            <p>Egli realizzava, è vero, il suo famoso piano in forza di
                                        circostanze indipendenti dalla sua volontà, ma in ogni modo
                                        lo realizzava, e giacchè si trovava chiuso in quella
                                        cantina, giacchè stava per uscirne, facendola in barba ai
                                        due omacci che sarebbero rimasti al loro ritorno con tanto
                                        di naso, trovando vuota la gabbia, ripensò a quella pistola,
                                        scopo di tanti suoi sogni, e gli parve persino di rivederla,
                                        benchè il buio fosse completo, col suo bel calcio intarsiato
                                        e luccicante, appesa al suo chiodo, come se attendesse
                                        soltanto una mano che sapesse staccanela.</p>
            <p>- Ci sarebbe ancora?...</p>
            <p>Fu questa la domanda che egli rivolse a sè stesso.</p>
            <p>La premura d'uscir presto da quella situazione abbastanza
                                        pericolosa, fu controminata da quella voglia impadronitasi
                                        di lui, e pei ragazzi le voglie sono indiscutibili.</p>
            <p>E poi.... gli sembrava che il colpo non fosse completo.</p>
            <p>Ci vedeva una burla riuscita a tutto suo profitto, e non badò ad
                                        altro.</p>
            <p>Egli si alzò, tasteggiò il muro, giunse al posto.... salì sopra
                                        una cassa che era ancor là.....come se ce l'avessero
                                        lasciata apposta, ed i suoi vispi occhietti dovettero
                                        lampeggiare di gioia, poichè la sentì attaccata sempre al
                                        solito chiodo, mentre se ne impadroniva con tutto
                                        l'entusiasmo di cui sentivasi capace.</p>
            <p>- Ed ora.... <emph>filiamo</emph>!... - esclamò.</p>
            <p>Saltò giù dalla cassa, a rischio di rompersi il collo - ritrovò
                                        il buco, e vi si cacciò dentro, tenendo salda in pugno la
                                        sua arma sognata.</p>
            <p>Il buco era stretto, ma il suo corpicino era sottile - le
                                        ragnatele gli distesero sulla faccia una specie di velo - ma
                                        con una mano egli le tolse via - si spinse in fuori
                                        aggrappandosi alle pareti opposte dello spiraglio, si
                                        contorse come un serpentello, e sentì finalmente che la sua
                                        testa usciva dall'altra parte.</p>
            <p>Ebbe però una strana sorpresa.</p>
            <p>*</p>
            <p>Gli sfiorò il volto un'aria fredda ed umida, che non era nè
                                        l'aria libera della strada nè quella d'una corte.... come
                                        aveva pensato lui.</p>
            <p>A lui d'intorno invece era tutto buio, tutto freddo, come nella
                                        cantina dalla quale usciva.</p>
            <p>- Dove diavolo sono?... - pensò egli - in ogni modo usciamo.</p>
            <p>Una volta sbucato fuori colla testa, vi passò con tutto il corpo,
                                        ed un istante dopo era in piedi.</p>
            <p>Egli guardò in alto; ma, strana cosa - o, per meglio dire - cosa
                                        che a lui parve strana.... il cielo non c'era!</p>
            <p>Fece qualche passo tentoni ed urtò in qualche cosa.... era una
                                        tavola; voltò a destra, trovò un altro muro e rimase lì,
                                        pensoso, agitato da uno sgomento che era ben naturale.</p>
            <p>Era uscito dalla cantina del deposito per entrare in
                                        un'altra.</p>
            <p>Una seconda prigione, dove gli si potevano mettere addosso le
                                        mani un'altra volta.</p>
            <p>Eppure, la cosa non avrebbe dovuto meravigliarlo.</p>
            <p>Dal momento che dalla cameraccia del deposito bisognava scendere
                                        sei gradini per arrivare alla cantina dove l'avevano
                                        rinchiuso, dallo spiraglio che aveva attirata la sua
                                        attenzione era impossibile che si potesse passare nella
                                        corte di quella o d'altra casa, poichè la corte doveva
                                        essere sopra il suo capo e non al livello stesso della
                                        cantina.</p>
            <p>Si era ingannato.</p>
            <p>Era ancora troppo ragazzo, troppo inesperto, per potersi
                                        permettere certi calcoli.</p>
            <p>Quel buco era per lui una via di salvezza; aveva creduto che
                                        bastasse potervisi cacciar dentro per esser libero, senza
                                        pensare ad altro.</p>
            <p>Si trovava quindi colpito dal massimo stupore a quell'inatteso
                                        disinganno; ma quel suo momentaneo sbigottimento non
                                        affievolì però il suo coraggio. Si era trovato in ben altri
                                        impicci, e con un mezzo o con un altro se n'era sempre
                                        sbrigato.</p>
            <p>- Dopo tutto - pensava egli - nè il Gigante nè il
                                                <emph>colonnello</emph> potranno passare dal buco
                                        dove son passato io, e le muraglie non le potranno abbattere
                                        tanto facilmente!... Qui mi devo trovare in un'altra casa, e
                                        se in un modo qualunque non potrò uscirne da me, farò del
                                        baccano, chiamerò gente, e qualche cosa succederà.</p>
            <p>Queste riflessioni, abbastanza logiche, lo fecero sorridere.</p>
            <p>Pensò che pochi momenti prima era là.... in balìa dei suoi
                                        carcerieri, torturato da quegli spasimi che avrebbe dovuto
                                        sopportare, chi sa ancora per quante ore.... e fremette, ma
                                        di gioia.</p>
            <quote>
               <l>Tralla... trallà.... la rà....</l>
               <l>Sarà quel che sarà!....</l>
            </quote>
            <p>canticchiò egli, adattando quella sua improvvisazione poco
                                        poetica ad una delle tante canzoni popolari da cui sentivasi
                                        rintronare le orecchie nelle taverne dove solevano radunarsi
                                        i suoi <emph>amici</emph> d'una volta.</p>
            <p>Dovette anzi imporre il freno più assoluto alla sua manìa
                                        acrobatica per non permettersi una capriola su quel terreno
                                        ignoto.... capriola che poteva essere troppo pericolosa.</p>
            <p>Il fatto è che, superata la prima impressione di quella sorpresa
                                        inaspettata, egli sentivasi pieno di vita e di speranza ed
                                        aveva in sè stesso e nella sua buona stella la più
                                        illimitata delle fiducie.</p>
         </div>
         <div xml:id="IT01021" type="chapter" n="21">
            <head>CAPITOLO XXI</head>
            <head>
               <foreign xml:lang="la">AUDACES FORTUNA JUVAT</foreign>
            </head>
            <p>Presa una volta la sua brava risoluzione, dopo essersi cacciata
                                        nelle tasche la pistola, che il buio gl'impediva d'ammirare,
                                        egli si diede ad una accurata ispezione della località.</p>
            <p>Camminò dunque rasente alle muraglie, inciampò di nuovo nella
                                        tavola che aveva già trovata sui suoi passi e la urtò tanto
                                        forte da rovesciarla.</p>
            <p>- Adagio, Biagio!... - borbottò il monello - non facciamo delle
                                        corbellerie. Pare che invece d'andare innanzi io sia tornato
                                        indietro. Non importa.... la questione sta nel fare il
                                        giro.</p>
            <p>Quella tavola e quei due cavalletti era tutto ciò che si trovava
                                        in quella specie di sottoscala, che, se serviva di
                                        ripostiglio ad oggetti di così poca importanza, non doveva
                                        essere necessariamente tenuto con troppa cura.</p>
            <p>Peppe stava facendo questa riflessione a tutto suo profitto,
                                        quando sentì che il muro a cui appoggiavasi in quella sua
                                        passeggiata al buio, gli mancava tutto a un tratto;
                                        barcollò, ed urtò contro qualche cosa.</p>
            <p>Aveva urtato contro un gradino.</p>
            <p>- Buono!... - esclamò egli - siamo alla scala, e se c'è una
                                        scala, ci sarà una porta.</p>
            <p>La scala era di quattro gradini, e lo colpì nello stesso tempo
                                        gradevolmente un debole raggio di luce ed un soffio d'aria
                                        ben diversa da quella che aveva respirata sino allora.</p>
            <p>Dopo quei quattro gradini, il sottoscala aveva una porta ed era
                                        aperta.</p>
            <p>Il nostro monello respirò a pieni polmoni, i gradini li fece in
                                        un salto, e si trovò nel piccolo cortile d'una casa, vicina
                                        a quella nella quale la <emph>compagnia</emph> aveva
                                        stabilito il suo deposito.</p>
            <p>Era dunque sovra un terreno neutro, <foreign xml:lang="la">extra
                                                muros!</foreign>... ed erasi sottratto compiutamente
                                        alle loro granfie.</p>
            <p>*</p>
            <p>Mancava poco ad albeggiare, le finestre della casa erano ancora
                                        chiuse, ne era pure chiusa la porta, ma tutto
                                        semplificavasi. Non doveva far altro che attendere; qualcuno
                                        della casa sarebbe pur uscito, la porta schiudevasi ed egli
                                        era libero.</p>
            <p>Quei calcoli mentali che egli ruminava col pensiero mentre il
                                        petto ansavagli ed ogni minuto gli sembrava un secolo, non
                                        potevano infatti essere più logici.</p>
            <p>Bisognava però non esporsi ad altri impicci, e poteva essere
                                        veduto da qualcuno degli inquilini su cui contava tanto, per
                                        poter uscire.</p>
            <p>Non si sa mai che cosa si possa pensare d'un individuo che si
                                        trova all'alba in una casa non sua, e quel suo futuro
                                        liberatore ideale poteva invece prenderlo per il collo e
                                        condurlo al primo corpo di guardia perchè potesse dare lo
                                        debite spiegazioni.</p>
            <p>La probabilità di questa soluzione, che per lui sarebbe stata
                                        tutt'altro che una soluzione, c'era...., e non era quella
                                        che gli garbasse di più.</p>
            <p>Il sottoscala, dal quale era uscito, gli offriva però un comodo
                                        rifugio, ed egli ci ritornò, ridiscese i quattro gradini,
                                        come se si trovasse in casa propria, sedette sull'ultimo, e
                                        attese.</p>
            <p>Pensava intanto a ciò che avrebbe fatto appena uscito di là.</p>
            <p>Correre in traccia del <emph>Guercio</emph> e di Arturo, calmare
                                        le loro impazienze e le loro inquietudini, raccontar loro
                                        quello che gli era successo. Non avrebbero perduto un
                                        momento; si sarebbe organizzato il colpo.... e poi.... festa
                                        completa.</p>
            <p>Non ci sarebbe stato quasi nulla di cambiato, ed il programma
                                        presuntivo non avrebbe subìto che una lieve
                                        interruzione.</p>
            <p>- Tutto per il meglio! - pensava egli - e la festa sarà più
                                        bella!</p>
            <p>*</p>
            <p>Al pian terreno della casa si aperse in quel momento una
                                        finestra, alla quale si affacciò una donna. Poco dopo,
                                        un'altra finestra pure si schiuse, poscia un uscio, ed un
                                        giovinotto, dopo essersi fermato in mezzo al cortile per
                                        accendere la sua brava pipa, gettatasi sulle spalle la
                                        giacca, s'avviò canterellando verso lo stretto corridoio che
                                        metteva alla porta.</p>
            <p>Egli l'aperse, poi la trasse violentemente a sè, facendola
                                        sbatacchiare contro il muro.</p>
            <p>- Fatto! - esclamò Peppe, a cui batteva forte forte il cuore.</p>
            <p>Sporse in fuori il capo, ma si guardò prima d'intorno con una
                                        precauzione volpina.</p>
            <p>La donna era sempre alla finestra.</p>
            <p>- Maledetta strega! - borbottò tra sè il monello, tutto intento a
                                        divorare collo sguardo il tratto di cortile che doveva
                                        attraversare.</p>
            <p>- Mamma!...- chiamò dall'interno una voce fresca e giovanile.</p>
            <p>- Sta' zitta!...- le rispose adirata la donna.</p>
            <p>- Mamma! - ripetè la voce.</p>
            <p>- Vengo! - le rispose.</p>
            <p>Con sua grande soddisfazione Peppe la vide alla fine rientrare.
                                        Sbucò fuori, attraversò in un batter d'occhio il cortile,
                                        aprì la porta e si trovò sulla via.</p>
         </div>
         <div xml:id="IT01022" type="chapter" n="22">
            <head>CAPITOLO XXII</head>
            <head>VENTO IN POPPA</head>
            <p>Arturo aveva lasciato il <emph>Guercio</emph> dopo il rapimento
                                        di Peppe, colla mente esaltata da quel contrattempo che
                                        rovesciava tutte le sue speranze o che per lo meno
                                        incagliava l'effettuazione dei suoi voti, e, col cuore
                                        oppresso, andò vagando per le vie di Roma senza direzione
                                        alcuna, senza uno scopo, ingolfandosi in un turbine di
                                        pensieri che sembrava lo trasportassero come tanti demoni
                                        beffardi, intrecciando intorno a lui una ridda satanica.</p>
            <p>Di quale fatalità era egli giuoco?... Egli riandava tutto il
                                        passato, rivedeva Bianca nella sua cameretta ed intorno a
                                        lei quella vecchia brontolona della nonna, incontentabile
                                        come tutte le nonne e, come le nonne, pronta a dare tutto il
                                        resto del suo sangue per un sorriso della cara
                                        fanciulla.</p>
            <p>Tutto era calma intorno a lei, la miseria aveva battuto, è vero,
                                        a quella porta, ma non aveva spento il lampo di quegli
                                        sguardi tutto amore!...</p>
            <p>Avevano deposto insieme un fiore sulla tomba della povera madre,
                                        l'avevano bagnata con una lagrima, rugiada vivificante, ed
                                        avevano sperato.</p>
            <p>E poi?...</p>
            <p>Come mai era stata ordita intorno a lei quella trama?...</p>
            <p>Aveva fatto tanto per ridarle l'eredità perduta, aveva trovato il
                                        mezzo di riuscire, ne era quasi certo, e l'opera sua non
                                        aveva servito ad altro, invece, che a fare scendere la
                                        sventura sul suo capo, farla scopo d'un ricatto, farla
                                        cadere nelle mani d'un'orda di miserabili che si erano
                                        audacemente impadroniti di quell'esistenza a lui sì
                                        cara.</p>
            <p>*</p>
            <p>Quella sua visita al commissario, le strane parole che aveva
                                        intese, quelle del marchese più strane ancora, quella
                                        fanciulla ritolta a coloro che l'avevano rapita ad altri....
                                        quel monello, quel ladro a cui erasi avvicinato, e che il
                                        caso o la provvidenza avevagli fatto incontrare.... riandava
                                        col pensiero tutto ciò, e tutto questo quadro gli si
                                        affacciava con delle forme così bizzarre e fantastiche da
                                        indurlo a chiedere a sè stesso se non sognasse.</p>
            <p>Non sognava pur troppo, e ci volle poco a persuadersene.</p>
            <p>Egli soggiaceva ad un ultimo colpo di quella strana fatalità, e
                                        mentre si trovava lì.... solo, errante alla cieca per le vie
                                        di Roma, senza un'idea di quello che potesse succedere,
                                        senza poter far nulla, alla sua Bianca sovrastavano forse
                                        altri pericoli.</p>
            <p>Quella inattività a cui era costretto, era ciò che gli pesava di
                                        più.</p>
            <p>Aver un pericolo da sfidare, essere impegnato in una lotta,
                                        sarebbe stato almeno qualche cosa!...</p>
            <p>Il <emph>Guercio</emph> non l'avrebbe riveduto che il giorno
                                        dopo; s'eran dato appuntamento in un bugigattolo nei
                                        dintorni della Rotonda.</p>
            <p>I minuti scorrevano eternamente lunghi; gli sembrava quasi di non
                                        riconoscersi più, gli sembrava che in quelle strane gite di
                                        taverna in taverna, a cui erasi dovuto abituare, ci fosse in
                                        lui qualche cosa che si trasformava; si sarebbe, come il
                                                <emph>Nemorino</emph> di Walter Scott, trovato nel
                                        caso di fissare la sua immagine riprodotta da uno specchio,
                                        e chiederle:</p>
            <p>- Chi sei?</p>
            <p>*</p>
            <p>Le vie erano silenziose, i fanali spenti, sul suo capo il cielo
                                        era grigio, non pioveva, ma spirava un'aria di scirocco e la
                                        pioggia non doveva tardar molto a cadere; non già però uno
                                        di quegli acquazzoni a cui si unisce il rombo del tuono, il
                                        baleno dei lampi ed il fischio del vento, ma una di quelle
                                        pioggerelle sottili, lente, noiose.</p>
            <p>Un'aria tempestosa, satura di elettricità, egli l'avrebbe
                                        respirata voluttuosamente.</p>
            <p>Negli schianti dei tuoni, nel baleno dei lampi, avrebbe trovato
                                        almeno qualche cosa che potesse armonizzare col tumulto
                                        della sua anima.</p>
            <p>Tutto invece intorno a lui era assopito in una calma letargica;
                                        nelle case si dormiva e dalle finestre chiuse non traspariva
                                        un raggio di luce.</p>
            <p>Camminò così, come trasognato, per molto tempo ancora, senza
                                        neppur pensare a recarsi alla sua abitazione, certo che il
                                        sonno non ve lo avrebbe trovato.</p>
            <p>Pensò alla vecchia Anna, ma riflettè che era meglio lasciarla
                                        alle sue illusioni, poichè le aveva data qualche speranza e
                                        l'aveva fatta sorridere fra le lagrime, la povera vecchia,
                                        al pensiero soltanto di poter rivedere la sua Bianca.</p>
            <p>Senza saper come, andando in su, fiancheggiando il Pantheon, egli
                                        ristette in mezzo alla strada, sprofondandosi sempre più in
                                        quel suo fantastico vaneggiamento.</p>
            <p>....................................................................</p>
            <p>Fu scosso tutto ad un tratto da una voce che lo fece trasalire, e
                                        gli saltò nello stesso tempo, quasi sulle spalle, qualche
                                        cosa che poteva essere una scimmia, o qualche animale del
                                        genere, caratterizzato dall'acrobaticità ginnastica di
                                        quello slancio.</p>
            <p>Un grido di gioia uscì però dalle labbra d'Arturo ed il cuore gli
                                        battè con sussulto febbrile, mentre Peppe in carne ed ossa,
                                        dopo averlo così investito, gli si gettò al collo
                                        permettendosi un.... <foreign xml:lang="fr">enfoncé</foreign>!... espressione
                                        incommentabile.... che sbalordì lui stesso....</p>
            <p>- Tu! - esclamò Arturo.</p>
            <p>- Io, mio protettore.... Ah! quelle canaglie - soggiunse poi - me
                                        lo volevano far vedere nell'ampolla il diavolo!... ma a me
                                        non la si fa, e ne ho mostrato loro le corna! ma andiamo via
                                        e svelti, che questo non è posto sicuro, la
                                                <emph>ciarliera</emph> ho una voglia matta di farla
                                        cantare, tanto più che me l'hanno messa in quarantena, ma
                                        per ora acqua in bocca.... corpo di.... come dice il vecchio
                                                <emph>Guercio</emph>. Sapete che avrei fatto monete
                                        false per trovarvi?... Ah se sapeste da dove esco!
                                        Canaglia!...gran canaglia.... quella gente là.... ma non ci
                                        pensano ai buchi.... ed in certi casi anche quello
                                        dell'inferno sarebbe un buco come un altro.... non è vero,
                                        mio principe?...</p>
            <p>Come si vede, ad onta della sua pretensiosa dichiarazione sulla
                                        necessità di abolire le ciarle, Peppe ne faceva per conto
                                        suo fin troppe, e tutto quell'affastellamento di apostrofi,
                                        di se, di no, di diavoli, di ampolle, di corna e di buchi,
                                        in fatto di chiarezza, lasciava molto da desiderare.</p>
            <p>La parola però sulle labbra del monello era così viva, e
                                        l'abitudine non ancora smessa d'intercalarla colle frasi del
                                        suo gergo furbesco vi dava una espressione così
                                        bizzarramente strana, che Arturo lo stava ad ascoltare,
                                        soggetto ad una specie di fascino.</p>
            <p>Da dove fosse saltato fuori, come mai gli era capitato così tra i
                                        piedi, come avesse fatto a far veder le corna a qualcuno, e
                                        come a lui si fosse cercato di far vedere il diavolo
                                        nell'ampolla, come diceva lui, non sapeva spiegarselo.</p>
            <p>- Piccino mio.... - esclamò egli - sai che mi caschi proprio
                                        dalle nuvole!...</p>
            <p>Peppe pensò alla cantina, e se avesse voluto permettersi il lusso
                                        d'una risposta, avrebbe trovato che la frase d'Arturo non
                                        era esatta, ma tacque invece; pensava al
                                                <emph>Guercio</emph>.</p>
            <p>*</p>
            <p>Albeggiava. Anche Arturo pensava a lui.</p>
            <p>Eransi dato un appuntamento e bisognava non mancare, tanto più
                                        ora, che aveva ritrovato Peppe. Egli stesso stava forse
                                        cercandolo.</p>
            <p>- Andiamo da lui - disse Arturo.</p>
            <p>- Da chi?...</p>
            <p>- Dal <emph>Guercio</emph>.</p>
            <p>- Ci pensavo.</p>
            <p>- Dov'è?...</p>
            <p>- Lo so io.</p>
            <p>- Benissimo!... ha un occhio che vale per quattro - esclamò
                                        giulivamente il monello - scommetto che non m'aspetta, e ho
                                        tante cose da dire, ma le diremo là. Un buco lo troveremo,
                                        ho una fame indiavolata. Quando penso - continuava egli a
                                        borbottare - che alla <emph>Stella</emph> c'era già tutto
                                        preparato, canaglia d'un Gigante! quel suo maledetto tabarro
                                        m'impicciava orribilmente, e se l'aveste sentito lui, il
                                                <emph>colonnello</emph>, con quella sua
                                        vociaccia!... furbo il <emph>colonnello</emph>, non saprebbe
                                        neppure far cantare un orbo, e voleva sonare; ma....
                                        baie!... oh che!... sono un piffero forse?...</p>
            <p>*</p>
            <p>S'erano messi la via fra le gambe, come diceva Peppe, e cammin
                                        facendo egli abbandonavasi a quel suo chiacchierìo che
                                        tradiva in lui una smania irresistibile di raccontare le sue
                                        gesta notturne, serbandone i particolari pel
                                                <emph>Guercio</emph>, innanzi al quale si sarebbe
                                        posto completamente sul suo piedistallo da eroe.</p>
            <p>Egli parlava, come un uccello canta, s'interrompeva per
                                        prorompere in una allegra risatina, faceva quattro salti, e
                                        via....</p>
            <p>L'appuntamento era in piazza Navona.</p>
            <p>Peppe sbirciò un viottolo, uno fra quei tanti che vi intrecciano
                                        una specie di laberinto.</p>
            <p>- Conosco.... - disse egli ad Arturo, che lo interrogava con uno
                                        sguardo.</p>
            <p>- Strana creatura - pensò Arturo.</p>
            <p>Sulla porta d'un'osteria si affacciò un uomo; era il
                                                <emph>Guercio</emph>.</p>
            <p>- Tu!... - esclamò egli, abbrancando Peppe pel colletto e
                                        traendolo nell'interno dell'osteria.</p>
            <p>- Presente!... - rispose il monello, portando militarmente la
                                        mano al berretto. - Io.... ed ho fame.</p>
            <p>Arturo era entrato dietro lui.</p>
            <p>Il <emph>Guercio</emph> se l'era fatto sedere sulle ginocchia e
                                        fissava col suo unico occhio quella specie di apparizione
                                        semi-fantastica.</p>
            <p>- Tanto meglio!... - ripetè, abbandonandosi al lusso espansivo
                                        d'una seconda espansione. - Corpo di...., non l'aspettava
                                        questa canaglia!... ma questo è un miracolo!...</p>
            <p>- Una zuppa - ordinò egli all'oste.</p>
            <p>- Coll'uovo - aggiunse Peppe.</p>
            <p>- Coll'uovo - ripetè il <emph>Guercio</emph> - diamogli anche
                                        l'uovo a questo scimmiotto; deve averne fatta qualcuna delle
                                        sue; e porta quello che hai, pane, vino, tutto quello che
                                        c'è.</p>
            <p>Fra una cucchiaiata di zuppa, che divorava a quattro ganasce, ed
                                        un sorso di vino che assaporava colla voluttà colla quale
                                        Tantalo avrebbe tuffate le labbra nell'onda mitologica che
                                        formava il suo supplizio, Peppe si abbandonò alla più
                                        loquace delle espansioni e raccontò tutto.</p>
            <p>- Bel colpo!... - esclamò il <emph>Guercio</emph> - l'avrei
                                        scommesso, io, che non ne cavavano una parola.... Duro come
                                        un mulo!... bravo ragazzo eh!... che ne dite, signor
                                        Arturo?</p>
            <p>Arturo era commosso.</p>
            <p>Peppe seguitava a mangiare.</p>
            <p>- Ed ora.... - consigliò il <emph>Guercio</emph> - chi ha gambe
                                        disponibili le adoperi, perchè qui ci fa caldo...; per
                                        Gennaraccio è questione di denari.... e garantisco io che
                                        saprò aver la <emph>merce</emph> a prezzi ribassati; bisogna
                                        però che egli non vi veda che un impiccio da cui togliersi
                                        alla meglio. Volete lasciare che ci pensi io?... Voi ve ne
                                        state qui bene appiattato. Vi consiglio di non rientrare
                                        neppure in casa vostra. Due nottate si passano presto in una
                                        casa qualunque, anche fuori di Roma.... meglio ancora, sulla
                                        strada che faremo noi. S'egli s'accorge che c'è di mezzo un
                                        terzo, non se ne fa nulla; il posto per metterla al sicuro
                                        lo conosco io: un po' di pazienza dunque e tutto andrà bene;
                                        che ne dite?</p>
            <p>Arturo lo ascoltava preoccupato.</p>
            <p>Il <emph>Guercio</emph> lo guardava.</p>
            <p>Al punto in cui erano le cose, un atto di diffidenza avrebbe
                                        tutto rovinato, e non ne aveva.</p>
            <p>La parola del <emph>Guercio</emph> era franca.</p>
            <p>Non compromettevasi anch'egli coi terribili soci del
                                                <emph>puntarolo</emph>? Non s'era già
                                        compromesso?...</p>
            <p>Egli trasse il portafogli e lo porse al <emph>Guercio</emph>.</p>
            <p>Il <emph>Guercio</emph> l'aperse.</p>
            <p>Il portafogli conteneva un buon numero di biglietti di banca.</p>
            <p>- Sta bene - gli disse il <emph>Guercio</emph> - c'è anche
                                        troppo, e vi renderò i conti esatti. Partiamo io e Peppe, il
                                        secondo viaggio sarà un po' più allegro di questo, e vi do
                                        parola.... - stava per sfuggirgli - d'onore... - ma disse: -
                                        da <emph>vecchio</emph>, - che lo faremo in tre.</p>
            <p>La voce del <emph>Guercio</emph> tremava infatti. Quell'atto di
                                        confidenza cieca, quel sentirsi un ladro a cui si consegnava
                                        una somma abbastanza enorme, e nelle cui mani si affidava la
                                        vita d'una fanciulla, tutto ciò era tal cosa da spiegare il
                                        sentimento da cui sentivasi dominato.</p>
            <p>Arturo, non disse una parola di più; si era alzato e gli porse la
                                        mano.</p>
            <p>Il <emph>Guercio</emph> provò una stretta al cuore, uno di quei
                                        sussulti infrenabili, che trasformano un essere umano, che
                                        redimono tutta un'esistenza, e nell'unico suo occhio brillò
                                        una lagrima.</p>
            <p>Quella lagrima irrigò le sue guance, e scese giù, giù finchè
                                        cadde su quelle mani, quella del ladro e quella del giovane,
                                        che si tenevano strette, comunicandosi un uguale pensiero,
                                        una muta promessa.</p>
            <p>Peppe non mangiava più.</p>
            <p>*</p>
            <p>Un'ora dopo, un barroccio da campagna, che nulla aveva di
                                        principesco, ma sotto al quale era attaccato un vispo
                                        cavallino grigio dalla chioma svolazzante, ed i cui garetti
                                        erano in perfetto buono stato per fare all'occorrenza una
                                        diecina di miglia l'ora, correva verso Terracina.</p>
            <p>Vi stavano sopra il <emph>Guercio</emph> che lo guidava da
                                        esperto auriga come se in vita sua non avesse mai fatto
                                        altro, e accanto a lui, sullo stesso sedile, Peppe.</p>
            <p>Il <emph>Guercio</emph> avrebbe voluto che la strada si
                                        accorciasse sotto le zampe ferrate del cavallo per arrivare
                                        più presto.</p>
            <p>Peppe beavasi invece, allettato dal traballamento del legno, e
                                        per conto suo desiderava quasi, che non si arrivasse
                                        mai!</p>
         </div>
         <div xml:id="IT01023" type="chapter" n="23">
            <head>CAPITOLO XXIII</head>
            <head>ANCORA GENNARACCIO</head>
            <p>Gennaraccio, il lettore se lo ricorderà, aveva detto al
                                                <emph>Guercio</emph> che l'aspettava.... ed avevano
                                        insieme conclusi dei patti. Il <emph>Guercio</emph> aveva
                                        anche detto ad Arturo: - preme a <emph>lui</emph> di
                                        disfarsene.</p>
            <p>Il <emph>Guercio</emph> aveva un'intuizione particolare per certe
                                        cose....</p>
            <p>Uscito da Roma, sottrattosi al contatto dei soci del
                                                <emph>puntarolo</emph>, vagheggiando la futura
                                                <emph>subbia</emph> di cui doveva essere il capo,
                                        Gennaraccio si sentiva impiccolito da quella partecipazione
                                        ai piccoli furti, ai piccoli raggiri, alle truffe, ai
                                        ricatti, scopo delle operazioni che si concertavano nella
                                        bisca di Ester, e nelle <emph>sale</emph> del
                                                <emph>deposito</emph>. Egli, figlio d'un brigante
                                        che fu <emph>colonnello</emph> sotto il cardinal Ruffo,
                                                <emph>onorato</emph> della protezione speciale di
                                        due papi, egli si sentiva brigante, ed un brigante, inteso
                                        il mestiere a modo suo, non doveva essere nè un manutengolo,
                                        nè un ladro. Quelle pianure immense, quei boschi di faggi,
                                        quei monti, quelle vallate, risvegliavano nel suo animo
                                        altri sentimenti. Essere leone od aquila, era essere qualche
                                        cosa! Quando aveva ordinato che portassero la fanciulla
                                        nella sua barca, non aveva pensato ad altro che a fare un
                                        affare, ma quando solo su quella barca vogava, colla sua
                                        ricattata, verso Porto d'Anzio, solo, circondato dalle
                                        tenebre della notte, dopo avere imposto agli
                                                <emph>altri</emph>.... di fare ciò che voleva
                                                <emph>lui</emph>, dopo essere stato obbedito, egli
                                        si sentì ridivenire ciò che era, non aveva semplicemente
                                        concorso coll'opera sua ad agevolare quel rapimento, la
                                        rubava lui!... si metteva in lotta cogli <emph>altri</emph>,
                                        da complice diventava padrone. In <emph>Ciociaria</emph>
                                        aveva i <emph>suoi</emph>: chi avrebbe osato di venirgliela
                                        a riprendere senza patteggiare prima, e senza
                                        restrizioni?...</p>
            <p>Bianca era dunque sua, e quel ritenerla sua, inavvertitamente,
                                        senza che egli quasi lo volesse, quel sentimento di
                                        ribellione agli <emph>altri</emph> che l'aveva portato a
                                        toglierla ad essi, faceva nascere nel suo animo un
                                        sentimento proclive quasi.... alla benevolenza per
                                        quell'essere di cui si era impadronito.</p>
            <p>La vecchia della capanna gli aveva sghignazzato in faccia quando
                                        egli, Gennaraccio, non aveva voluto entrare nel sotterraneo
                                        dove giaceva Bianca.</p>
            <p>- Siamo teneri eh!... per quella pupattola!... - avevagli detto
                                        la vecchia.</p>
            <p>Per tutta risposta egli avevale detto che se le torceva un sol
                                        capello avrebbe fatto i conti con lui.</p>
            <p>Dopo la partenza del <emph>Guercio</emph> volle vederla però.</p>
            <p>Quale ne fu l'impressione?...</p>
            <p>*</p>
            <p>Il giorno in cui arrivò il <emph>Guercio</emph>, l'atteso era
                                        lui.</p>
            <p>- Che cosa mi porti?... - gli chiese.</p>
            <p>- Mille lire - rispose il <emph>Guercio</emph>.</p>
            <p>- Per conto di <emph>loro</emph> forse.... - gli rispose
                                        Gennaraccio corrugando le ciglia, e con tale accento di
                                        sprezzo che il <emph>Guercio</emph> lo guardò
                                        impensierito.</p>
            <p>- Che diresti - rispose egli - se te le dessero i
                                                <emph>suoi</emph>?...</p>
            <p>Gennaraccio trasalì.</p>
            <p>- Dici sul serio?... - chiese.</p>
            <p>- Tutto rotto - affermò il <emph>Guercio</emph>.</p>
            <p>- Per l'inferno!... - esclamò Gennaraccio - ti avevo quasi capito
                                        - meglio così. Vieni.</p>
            <p>Il barroccio era fermo a pochi passi dalla capanna, il
                                                <emph>Guercio</emph> aveva lasciato l'incarico a
                                        Peppe di far la guardia al cavallo.</p>
            <p>Il bucefalo aveva fatta abbastanza strada per non aver nessuna
                                        voglia di continuare la sua corsa, e questa sosta, per
                                        quanto potesse essere momentanea, non gli tornava punto
                                        sgradita.</p>
            <p>Egli si era messo dunque a mangiare un po' d'erba, mentre Peppe
                                        si era seduto sul margine di un fossato guardando verso la
                                        capanna.</p>
            <p>*</p>
            <p>Bianca si levò spaventata dal suo giaciglio, quando i due uomini
                                        varcarono la soglia del sotterraneo.</p>
            <p>Le sofferenze di quei quattro giorni l'avevano così indebolita,
                                        che dovette appoggiarsi con una mano alle umide pareti della
                                        grotta.</p>
            <p>- Non temete.... - dicevale il <emph>Guercio</emph> con voce
                                        commossa e trattenendo con un gesto il compagno - non
                                        veniamo per farvi del male.</p>
            <p>L'accento con cui erano dette quelle parole era così espressivo,
                                        che la povera fanciulla volse supplice verso l'uomo le sue
                                        mani tremanti e cadde in ginocchio, mormorando:</p>
            <p>- Abbiate pietà di me.</p>
            <p>La torcia di resina, portata da Gennaraccio, ne rischiarava il
                                        volto, ed era così pallido, che la torcia tremò nella mano
                                        del bandito, mentre il <emph>Guercio</emph> lanciavasi verso
                                        lei.</p>
            <p>Bianca gettò un grido disperato e svenne.</p>
            <p>- Presto.... - diceva il <emph>Guercio</emph> a Gennaraccio -
                                        aiutami a portarla fuori di qui, un po' d'aria la farà
                                        rinvenire. Come deve aver sofferto!...</p>
            <p>Gennaraccio gettò a terra la torcia che arse ancora, presero fra
                                        le braccia la fanciulla, la portarono fuori e l'adagiarono
                                        sull'erba.</p>
            <p>Splendeva un sole magnifico, le allodole volavano a stormi per
                                        l'ampia pianura, qualche calandra librata sulle ali, in
                                        alto, salutava quella giornata quasi primaverile co' suoi
                                        gorgheggi.</p>
            <p>Peppe era accorso lui pure; i due uomini ed il monello le stavano
                                        d'intorno, Peppe raccoglieva in una scodella di terra un po'
                                        d'acqua limpida da un vicino ruscello, la vecchia soltanto
                                        stava immobile sulla soglia della capanna come una specie di
                                        sinistra sfinge, colle labbra contratte da un sogghigno
                                        beffardo.</p>
            <p>- Oh!... acqua in bocca.... - le disse il <emph>Guercio</emph>
                                        avvicinandosele.</p>
            <p>La vecchia assentì con una specie di grugnito, e fissò il
                                                <emph>Guercio</emph> con quei suoi due occhietti la
                                        cui espressione non passò inosservata.</p>
            <p>Aveva un occhio solo, ma gli serviva a meraviglia.</p>
            <p>Trasse di tasca uno scudo e glielo fece luccicare sotto il
                                        naso.</p>
            <p>La vecchia lo afferrò inchinandosi umilmente e lo voltava e
                                        rivoltava fra le mani, quando dinanzi a' suoi occhi
                                        abbagliati dal luccichio della moneta lampeggiò qualche cosa
                                        di diverso.</p>
            <p>Era la lama d'un coltello che la fece fremere di spavento ed
                                        incurvarsi ancora di più verso il suolo, come se vi volesse
                                        sprofondare.</p>
            <p>- Sono sempre in tempo, per fartene assaggiare la punta -
                                        dicevale nello stesso tempo il <emph>Guercio</emph> - e sono
                                        conti che si fanno presto.... lo sai....</p>
            <p>- Vergine benedetta!... - esclamò la megera, giungendo supplice
                                        le mani - dubitereste di me?...</p>
            <p>- Non dubito, ti avviso - concluse il <emph>Guercio</emph> - è
                                        meglio spiegarsi per evitare dei malintesi; qui non c'è
                                        venuto alcuno, non hai vista anima viva - e guarda di
                                        chiudere quei tuoi occhiacci da spiritata per non vedere
                                        dove andremo; in Ciociaria c'è posto per tutti.... e ad
                                        essere curiosi ci si può perdere qualche cosa - è vero che
                                        del fiato in corpo te ne resta ancora poco, ma se ti preme
                                        di conservarlo, la maniera la sai - all'inferno non ci
                                        staresti male e la strada per mandartici si trova in un
                                        momento.</p>
            <p>Il <emph>Guercio</emph> ricacciò nelle tasche della giacca il
                                        coltello e s'accontentò di dare una scrollata alle spalle
                                        della vecchia, una scrollata che la scombussolò tutta.</p>
            <p>....................................................................</p>
            <p>La fanciulla intanto, di cui Peppe spruzzava la fronte coll'acqua
                                        raccolta dal ruscello, e più forse pel contatto dell'aria
                                        fresca del mattino, rinveniva.</p>
            <p>Le parve di sognare, trovandosi in faccia a quel cielo azzurro,
                                        respirando quell'aria, sentendosi avvolta dal tiepido calore
                                        del sole.</p>
            <p>Il bandito e Peppe erano chini su lei, ma non ebbe paura, girò
                                        soltanto a sè d'intorno gli sguardi, come se cercasse
                                        qualcuno....</p>
            <p>Le pareva impossibile.... che altri.... che non fosse quel
                                                <emph>qualcuno</emph>.... avesse potuto operare quel
                                        miracolo.</p>
            <p>Un secondo pensiero la fece impallidire di nuovo.</p>
            <p>Era essa libera o l'avrebbero forse portata fuori da quella tomba
                                        per riportarvela?</p>
            <p>Avevano forse avuto paura che morisse? e quell'aria e quella luce
                                        ridatale per pochi istanti, gliel'avrebbero forse
                                        ritolta?</p>
            <p>*</p>
            <p>- Sono un amico d'Arturo - le disse Peppe.</p>
            <p>Bianca gettò un grido che ebbe la virtù di far trasalire perfino
                                        Gennaraccio.</p>
            <p>- Oh, grazie, grazie!... - mormorò essa baciando le mani del
                                        monello e bagnandole di lagrime.</p>
            <p>Era tale il suo trasporto per quelle sole parole pronunciate da
                                        Peppe con quel suo slancio fanciullesco, mentre i suoi
                                        occhi, nei quali c'era pur qualche cosa che brillava,
                                        dicevano tante e tante altre cose, che ogni apprensione ed
                                        ogni paura si dileguò dal suo animo e non sentì più che il
                                        bisogno di abbandonarsi ad una confidenza intera, senza
                                        limiti di alcuna sorta.</p>
            <p>Si volse verso colui che aveva veduto chino egli pure su di lei,
                                        e, benchè fosse quegli che l'aveva chiusa in quella tomba,
                                        gli rivolse uno sguardo, come se a lui pure volesse dirigere
                                        una parola affettuosa; ma Gennaraccio erasi alzato e stava
                                        parlando col <emph>Guercio</emph>.</p>
            <p>- Parola da bandito - gli diceva - ti dico io dove devi condurla.
                                        A Roma no. Sono dei <emph>miei</emph>, e quando ho detto
                                        loro una parola io, è più sicura che in chiesa.... non ve la
                                                s<emph>tana</emph>no neanche se ci si mettessero
                                        tutti, e ci si fa ammazzare se non li accoppiamo prima loro.
                                        Ti garba?</p>
            <p>- Sì - rispose il <emph>Guercio</emph> dandogli la mano.</p>
            <p>- Sta bene.</p>
            <p>- È lontano?</p>
            <p>- Tre miglia. Mi presti il tuo cavallo e m'aspetti qui.</p>
            <p>Gennaraccio s'avviò verso il barroccino, vi montò sopra, scambiò
                                        un cenno col <emph>Guercio</emph>, frustò il cavallo ed in
                                        breve disparve.</p>
            <p>Il <emph>Guercio</emph> ritornò verso la fanciulla. Tra lei e
                                        Peppe s'erano già dette tante cose, che il
                                                <emph>Guercio</emph> non ebbe bisogno di aggiungerne
                                        delle altre.</p>
            <p>Le fece comprendere soltanto che non potevano rientrare in Roma
                                        per non compromettere quello che avevano fatto - le disse
                                        che le avrebbero trovato un ricovero sicuro e che Arturo
                                        sarebbe informato di tutto.</p>
            <p>- Coraggio - concluse egli - siamo poco di buono.... ma che
                                        volete? in certi casi quando si può uscire dal peggio è già
                                        qualche cosa; il fatto si è che vogliamo salvarvi.</p>
            <p>Un lieve sorriso sfiorò le labbra di Bianca.</p>
            <p>Peppe sentì il dovere di spingere la sua galanteria fino a
                                        baciarle le mani, e Bianca lo lasciò fare.</p>
            <p>Non era stato il primo lui a dirle:</p>
            <p>- Sono un amico d'Arturo?...</p>
            <p>*</p>
            <p>Le ore, quando si parla di tutte quelle cose di cui parlavano
                                        essi, quando si danno e si chieggono spiegazioni di cose....
                                        che non si sanno neppur spiegare del tutto, passano in un
                                        attimo, e Bianca, Peppe ed il <emph>Guercio</emph> parlavano
                                        ancora quando arrivò Gennaraccio.</p>
            <p>Egli non fece che scendere dal barroccino, scambiò qualche parola
                                        col <emph>Guercio</emph> e si ricambiarono una nuova stretta
                                        di mano, affermando il loro patto.</p>
            <p>Bianca fu fatta salire sul barroccino, il <emph>Guercio</emph> si
                                        pose al suo fianco, Peppe si accomodò di dietro alla
                                        meglio.... tributando un sorriso, forse non di compiacenza,
                                        alle sue antiche abitudini.</p>
            <p>In meno di mezz'ora essi fermavansi dinanzi ad una piccola
                                        casetta alle falde di monte Circello, in giù.... a destra
                                        verso Terracina.</p>
            <p>La casetta era circondata da una siepe - le passava d'innanzi un
                                        largo fossato che tagliava, per così dire, una vastissima
                                        pianura, e bisognava passare, per entrarvi, sopra un
                                        ponticello di legno.</p>
            <p>Tutt'intorno, non l'ombra d'un villaggio, - non una mandria, -
                                        non una capanna; - e di fianco la boscaglia - i massi neri
                                        dei monti - a sinistra una lunga fila di pioppi che
                                        fiancheggiavano un lungo tratto di terreno coltivato a
                                        granturco ed a frumento - qualche vite - dei fossi;
                                        l'aspetto però del luogo dove stava per essere ospitata
                                        Bianca, ad onta di quell'isolamento che poteva destare delle
                                        apprensioni, era invece rassicurante.</p>
            <p>Dal cortile cantava un gallo e strepitava per venti; i passeri
                                        cinguettavano sui pioppi, i colombi tubavano sulle grondaie,
                                        o svolazzavano, inseguendosi per gittarsi nel fitto della
                                        boscaglia; nei fossi gracidavano le rane.</p>
            <p>- Ci siamo - avevale detto il <emph>Guercio</emph>.</p>
            <p>- Ohè!... là.... Tito - gridò egli, dopo aver fatto scendere la
                                        fanciulla dal barroccio ed affidato il cavallo a Peppe. A
                                        quel grido seguì un fischio acutissimo.</p>
            <p>La fanciulla se ne spaventò quasi.</p>
            <p>Il <emph>Guercio</emph> sorrise.</p>
            <p>Una delle finestre della casetta si aperse subito e vi si
                                        affacciò un uomo.</p>
            <p>- Sai chi siamo - gli disse il <emph>Guercio</emph>.</p>
            <p>L'uomo rispose con un gesto, la finestra si rinchiuse.</p>
            <p>Pochi momenti dopo la porta del ponticello veniva aperta; l'uomo
                                        avvisato dell'arrivo dei nuovi ospiti s'era messi indosso i
                                        suoi abiti da festa e faceva loro tanto di cappello.</p>
            <p>Di cappello però non ne aveva; egli girava e rigirava tra le dita
                                        una berretta che accusava un bisogno assoluto d'essere
                                        cambiata con una nuova, e la fanciulla non avrebbe dovuto
                                        far altro che credersi una principessa qualunque reduce dopo
                                        lunga assenza al castello de' suoi padri, per vedere in lui
                                        il vecchio servo che umiliava a' suoi piedi tutta la sua
                                        devozione.</p>
            <p>Bianca però, sorpresa da tutto quell'insieme di strano che
                                        succedeva intorno a lei, era troppo agitata per poter
                                        permettersi il lusso di simili fantasticherie; essa
                                        accontentavasi di guardare quell'uomo sul cui volto la paura
                                        ed il rispetto, ma un rispetto più pauroso che devoto,
                                        alternavano la loro impressione.</p>
            <p>Travolta in tali avvenimenti dove il reale era assorbito dal
                                        fantastico, essa lasciavasi andare.</p>
            <p>Dove si arriverebbe?....</p>
            <p>Non lo sapeva.</p>
            <p>Abbandonarsi all'ignoto.... era la sola cosa che potesse
                                        fare.</p>
            <p>*</p>
            <p>Il <emph>Guercio</emph> s'avvicinò al contadino, lo trasse in
                                        disparte, si parlarono. Bianca osservava; vide che egli
                                        traeva dalle tasche una borsa di cuoio, sentì un suono
                                        metallico di monete, la bocca del contadino espresse un
                                        enorme sorriso, quella del vecchio un sogghigno; essa notò
                                        il sorriso del contadino ed ebbe quasi voglia di sorridere
                                        essa pure, ma notò pure il sogghigno del vecchio e le si
                                        riaffacciarono alla mente vaghe ed istintive paure.</p>
            <p>Per quale scopo infatti quell'uomo e quel monello a lei
                                        sconosciuti l'avevano tratta di là?... era poi vero che
                                        fossero mandati da Arturo?...</p>
            <p>Da qualche parola che intese potè capire che anch'essi avevano
                                        concorso coll'opera loro al suo rapimento. L'avevano tolta,
                                        è vero, da quella caverna, avevano fatto sparire dinanzi a'
                                        suoi occhi quella vecchia, come spariscono i fantasmi in un
                                        sogno; - quella casa, quella campagna dove era condotta,
                                        nulla aveva che potesse spaventarla; ma poi? che volevano
                                        essi fare?... quale era il loro scopo?...</p>
            <p>Intorno a lei tutto era mistero. Si trovava l'eroina o la vittima
                                        d'un romanzo bizzarro quanto strano?...</p>
            <p>Che cosa poteva esserci al di là di quella cortina fatale dietro
                                        cui non arrivava il suo sguardo?...</p>
            <p>*</p>
            <p>Tito era rientrato in casa col suo passo più svelto, aveva
                                        salutati tutti col suo inchino più cerimonioso.</p>
            <p>Il vecchio l'invitò gentilmente ad entrare nella casa, Peppe li
                                        aveva seguiti, ed un'ora dopo essi sedevano ad un desco che,
                                        se non poteva dirsi sontuoso, dopo tante e tante commozioni,
                                        non era disprezzabile.</p>
            <p>*</p>
            <p>Il gallo che li aveva salutati col suo
                                                <emph>chi-ri-chi-chi</emph> più impertinente, non
                                        cantava più e, vittima espiatoria, aveva dovuto offrire le
                                        sue ossa per un brodo.... di cui Bianca aveva troppo
                                        bisogno.</p>
            <p>Della polpa ne aveva poca, ma pel <emph>Guercio</emph> bastava, e
                                        Peppe l'aveva trovata d'una squisitezza inqualificabile.</p>
            <p>Bianca pure ne assaggiò, e finì col riavere sulle gote quel po'
                                        di roseo che le stava tanto bene, nello sguardo una
                                        espressione più serena, e nel cuore un palpito di
                                        speranza.</p>
            <p>*</p>
            <p>Ecco quanto s'era stabilito.</p>
            <p>Per dar tempo ad essi di abboccarsi con Arturo per far le cose in
                                        modo che non dovessero succedere altri guai, essa dovrebbe
                                        starsene quieta in quella casaccia campestre dove nessuno
                                        avrebbe potuto sospettare che fosse ricoverata.</p>
            <p>Cambierebbe i suoi abiti con altri abiti da contadina, che le
                                        sarebbero dati, mentre si andava a <emph>fiutar
                                                l'aria</emph>, come diceva Peppe, ed a farla in
                                        barba <emph>ai gatti</emph>, come affermava il
                                                <emph>Guercio</emph>, in quel gergo che per lei
                                        avrebbe avuto bisogno di troppe spiegazioni.</p>
            <p>Tutti questi conforti erano stati dati alla fanciulla con
                                        franchezza sincera, e si passava così dal dramma
                                        all'idillio, compìto dalla faccia bianca e rossa del
                                        contadino, il cui sorriso semi-ebete lo privava della
                                        possibilità d'essere sospettato un personaggio da
                                        tragedia.</p>
         </div>
         <div xml:id="IT01024" type="chapter" n="24">
            <head>CAPITOLO XXIV</head>
            <head>AI MONTI</head>
            <p>- Gli è venuta al certo</p>
            <p>- Che cosa?...</p>
            <p>- La voglia di parlare.</p>
            <p>- Lo credi?...</p>
            <p>- Per l'inferno, se lo credo. Scommetto che bastava essere
                                        tornato a fargli una visita mezz'ora dopo.... egli stesso
                                        non avrebbe chiesto di meglio.</p>
            <p>- Chi ci va?...</p>
            <p>- Ci andiamo noi - rispose il Gigante, accennando il
                                                <emph>paino</emph>.</p>
            <p>- Sta bene - rispose il <emph>colonnello</emph>, parlando al
                                        Gigante - mi verrai a raggiungere da Ester; ho qualche cosa
                                        da dirle, e dovrebbe saperne qualche altra per un certo....
                                        affare....</p>
            <p>Le parole di questo dialogo erano scambiate tra il
                                                <emph>colonnello</emph> e gli altri due onorevoli
                                        soci, nella taverna stessa nella quale si erano data la
                                                <emph>posta</emph> Peppe, Arturo ed il
                                                <emph>Guercio</emph>.</p>
            <p>Avevano interrogato il taverniere, ma il taverniere nulla sapeva,
                                        non li aveva veduti che due o tre volte, se n'erano andati
                                        pei fatti loro. Egli, di quelli degli altri.... non se ne
                                        immischiava; conosceva, è vero, Peppetto per uno della
                                                <emph>lega</emph>, ma non aveva più riveduto alcuno,
                                        e quella notte ci aveva rimessa la consumazione.</p>
            <p>Il Gigante ed il <emph>paino</emph>, che sostituiva il
                                                <emph>colonnello</emph> in quell'escursione,
                                        s'avviarono dunque verso il deposito, entrarono nella
                                        cameraccia del pian terreno, e cavate dalle tasche della
                                        giacca le chiavi della cantina che aveva portate con sè, il
                                        Gigante aperse la prima porta.</p>
            <p>- Scommetto - disse al compagno - che lo troviamo più morto che
                                        vivo.</p>
            <p>Il <emph>paino</emph> non rispose: gli andava dietro dondolante e
                                        svogliato; per lui quello non era il suo genere, e gli
                                                <emph>affari</emph> suoi non sapeva farli che nella
                                        bisca di Ester o nelle galanti riunioni nelle quali pescava
                                        i tordi per il paretajo.</p>
            <p>- Accendi la lanterna - ordinò al Gigante - laggiù non c'è
                                        pericolo che ci si veda, e, al buio, ci potrebbe essere per
                                        me quello di rompermi l'osso del collo.</p>
            <p>Il Gigante obbedì brontolando.</p>
            <p>Avevano scesi i sei gradini della scala, e la seconda porta fu
                                        aperta come la prima.</p>
            <p>- Quando ne avrà detto quello che sa - soggiunse il Gigante - lo
                                        lasceremo qui sino a stasera e verrò poi io a dargli aria;
                                        per l'inferno!... ne deve aver bisogno.</p>
            <p>- Ohè!... marmotta!... - gridò egli, mentre entrava nella
                                        cantina.</p>
            <p>Nessuno gli rispose.</p>
            <p>- Scimmiotto!... stupido!... - seguitò a strillare il Gigante -
                                        dove sei?...</p>
            <p>- O è morto o è svenuto - pensò fra sè - e andò direttamente
                                        verso l'angolo della cantina dove ricordavasi d'averlo
                                        deposto, borbottando più stizzito di prima: - Eppure non si
                                        deve neanche essere mosso, questo mascalzone!...</p>
            <p>- Lo credo io - affermò il <emph>paino</emph>.</p>
            <p>*</p>
            <p>Una di quelle sonore bestemmie di cui egli solo aveva il
                                        privilegio nelle grandi occasioni, tenne dietro a quelle
                                        parole.</p>
            <p>- Che c'è?... - chiese il <emph>paino</emph>.</p>
            <p>- C'è.... che non c'è più - rispose il Gigante.</p>
            <p>Al <emph>paino</emph> sarebbe venuta la voglia di prorompere in
                                        una risata, se la faccia sconvolta del Gigante non gli
                                        avesse fatto comprendere che poteva costargli troppo
                                        cara.</p>
            <p>Egli s'accontentò di prendere la lanterna da terra, dove l'aveva
                                        posata il Gigante, e fatto un passo innanzi, ne proiettò la
                                        luce sull'angolo su cui il Gigante fissava istupidito i suoi
                                        occhiacci da gufo.</p>
            <p>Una seconda esclamazione dello stesso genere, benchè non così
                                        sonoramente maschia come l'altra, uscì pure dalle sue
                                        labbra.</p>
            <p>Per terra c'erano delle corde, che il <emph>paino</emph>
                                        raccolse.</p>
            <p>- Tagliate - mormorò.</p>
            <p>- No, rosicchiate - osservò il Gigante - il
                                                <emph>colonnello</emph> aveva ragione, bisognava
                                        legargliele di dietro.</p>
            <p>Egli non stette pensoso che un istante, ed un sorriso contrasse
                                        subito dopo le sue grosse labbra. - Faccenda da ricominciare
                                        - borbottò - la legatura non ha fatto effetto, ma in cantina
                                        ci deve essere, e se ci rimetto sopra le mani....</p>
            <p>Il suo occhio feroce scintillò, e le sue grosse dita si chiusero
                                        rabbiosamente, come se avessero sentito il bisogno di
                                        stritolare qualche cosa....</p>
            <p>- Ohè!... scimmia!... canaglia!... animale!... - urlava egli.</p>
            <p>E quei due uomini gettarono sottosopra in un attimo stracci,
                                        cassoni, assi, cavalletti, frugando ogni angolo della
                                        cantina, con una furia indescrivibile.</p>
            <p>Non un gemito, non un grido, non un alito rispose a tutto quel
                                        tramestìo indiavolato.</p>
            <p>Non sentivasi in quella cantina che l'ansare affannoso dei loro
                                        petti.</p>
            <p>Il Gigante si arrestò spossato.</p>
            <p>- Non c'è più - disse - sparito, ma per dove?...</p>
            <p>Il <emph>paino</emph> si era fermato in quel momento dinanzi allo
                                        spiraglio, a cui nessuno aveva mai fatto attenzione,
                                        nascosto com'era dai diversi oggetti che Peppe stesso vi
                                        aveva ammonticchiati contro perchè non lo vedessero, e che
                                        aveva poi rimossi.</p>
            <p>- Per di qui - esclamò egli, accennando lo spiraglio al
                                        Gigante.</p>
            <p>Il Gigante fissò alla sua volta, sul buco accennatogli, il suo
                                        sguardo da belva, inebetito dalla sorpresa.</p>
            <p>Vi si scorgevano infatti tutte le tracce che egli aveva lasciate
                                        sul suo passaggio, unica cosa che trovarono di lui.... e che
                                        attestavano solamente la realtà del suo
                                                <emph>svignamento</emph>.</p>
            <p>- Sicuro!... - mormorò il Gigante - che fare ora?...</p>
            <p>Il <emph>paino</emph> si strinse nelle spalle.</p>
            <p>- Dal momento che ha preso il volo - rispose - che vuoi che ci
                                        facciamo noi?... chi ha avuto ha avuto!...</p>
            <p>Il Gigante andò innanzi, ed uscì dalla cantina a testa bassa,
                                        sentendo tutto il peso d'una umiliazione che lo rendeva
                                        feroce.</p>
            <p>Era stato canzonato da un fanciullo.... lui!...</p>
            <p>- Se lo prendo!... Se mi capita ancora fra le unghie!... -
                                        mormorava il Gigante.</p>
            <p>Non restava loro a far altro che ritornare dal
                                                <emph>colonnello</emph>, di cui paventavano le
                                        furie.</p>
            <p>L'atteso era il Gigante.</p>
            <p>Il <emph>paino</emph> se n'era andato per i fatti suoi.</p>
            <p>*</p>
            <p>La rabbia provata dal <emph>colonnello</emph> alla notizia
                                        datagli, è facile a indovinarsi.</p>
            <p>Aver fatto tanto e trovarsi con un pugno di mosche in mano....
                                        mentre quel ragazzaccio, che volevano far
                                                <emph>cantare</emph> ad ogni costo, sfuggiva loro in
                                        un modo quasi miracoloso, e se la rideva della loro cantina,
                                        delle loro corde, del loro rapimento e delle loro
                                        minacce!</p>
            <p>Era troppo!... e mentalmente, per non menomare la sua autorità al
                                        cospetto de' suoi subalterni, si diede dell'imbecille,
                                        sbuffando e strepitando come un ossesso.</p>
            <p>- Se lo riagguanto!... se ci rimetto sopra le unghie! - ripeteva
                                        anch'egli come il Gigante.</p>
            <p>*</p>
            <p>Da qualche giorno tutto andava male nelle file
                                        dell'associazione.</p>
            <p>Gennaraccio faceva affari per conto proprio, il
                                                <emph>Guercio</emph> voltava faccia, Peppetto
                                        giocava loro dei tiri a cui essi avrebbero risposto, se lo
                                        avessero potuto, dandogli il di più di ciò che gli
                                        veniva.</p>
            <p>E quale era la causa per la quale succedevano nelle fila della
                                        loro associazione questi screzi che potevano riuscire
                                        fatali?...</p>
            <p>Una fanciulla.</p>
            <p>Tutto andava così bene!... ed ecco che per una pupattola.... come
                                        diceva Ester, presa così, per essere consegnata ad un
                                        bellimbusto, per uno di quegli affarucci.... che non valeva
                                        la pena neppure di fare, Gennaraccio tradisce, il
                                                <emph>Guercio</emph> si abbandona a del
                                        sentimentalismo, Peppe si crede qualche cosa di diverso d'un
                                        semplice tiraborse, egli, tenuto da loro come un cane che si
                                        metteva di guardia alle cantonate. Il marchesino stesso si
                                        era <emph>squagliato</emph> ed aveva disertato il gabinetto
                                        di Ester.</p>
            <p>- Col marchesino Giulio faremo i nostri conti - mormorava
                                        stizzita Ester - ma questa fanciulla la odio!...</p>
            <p>Essa rientrava nel suo gabinetto dopo aver parlato col
                                                <emph>colonnello</emph>, e vi entrava fremente,
                                        lacerando colle sue unghie rosee uno de' suoi guanti che si
                                        era tolti.</p>
            <p>- Fatemi attaccare un cavallo da sella - ordinava Ester dopo
                                        alcuni istanti al <emph>colonnello</emph>.</p>
            <p>Il <emph>colonnello</emph> s'inchinò.</p>
            <p>- Per donna?... - chiese.</p>
            <p>- No, per uomo.</p>
            <p>- Non è per voi dunque?</p>
            <p>- È per me.</p>
            <p>- È pazza - pensò il <emph>colonnello</emph>, che ad un altro suo
                                        cenno stava per uscire.</p>
            <p>- Fate che sia pronto fra un quarto d'ora - aggiunse Ester.</p>
            <p>- Qui?... - chiese il <emph>colonnello</emph>.</p>
            <p>- Sì.</p>
            <p>Il <emph>colonnello</emph>, ad un nuovo cenno della donna, infilò
                                        la porta e non disse altro.</p>
            <p>Il Gigante l'avrebbe seguìto con tutta l'anima, ma uno sguardo di
                                        Ester lo inchiodò al suo posto colla sua berretta fra le
                                        dita, la cui ala era già ridotta alla più miserevole delle
                                        condizioni, e si accontentò di accompagnarlo con un
                                        sospiro.</p>
            <p>Ester si rovesciò contro la spalliera d'un divano e stettero così
                                        l'uno in faccia all'altro; il Gigante terminando di compiere
                                        lo stracciamento del suo berretto, Ester slacciandosi
                                        l'altro guanto, che stracciò come il primo, non togliendone,
                                        ma strappandone fuori la mano.</p>
            <p>*</p>
            <p>- È vero, tutto ciò che è successo?... - chiese ella.</p>
            <p>Il Gigante s' inchinò.</p>
            <p>- Sparito, dunque.</p>
            <p>- Già.</p>
            <p>- Da un buco.</p>
            <p>- Precisamente.</p>
            <p>- Come i sorci.</p>
            <p>- Già....</p>
            <p>- Ed era legato?</p>
            <p>- In piena regola.</p>
            <p>- Pare.... non tanto.</p>
            <p>- Pare....</p>
            <p>- E il <emph>Guercio</emph>?...</p>
            <p>- Non si vede più.</p>
            <p>- Un disertore!...</p>
            <p>- Era con lui quando l'abbiamo preso.... c'era con loro anche un
                                        altro.</p>
            <p>- Ah!... quel tal giovinotto!... A quello là, avrebbe dovuto
                                        pensarci il marchesino, quell'imbecille.... - proruppe
                                        Ester, alzandosi irritatissima. - Così che - continuò essa -
                                        non ne sapete nulla voi; vi ci mettete in tre per
                                        impadronirvi d'un ragazzo, lo legate, fate da aguzzini, vi
                                        preparate a farla da tormentatori, lo chiudete in una
                                        cantina, ve lo lasciate, dicendo a voi stessi: ecco una
                                        buona idea, quando sarà stanco di soffrire parlerà, ha
                                        bazzicato con loro, e qualche cosa ne deve sapere, egli è
                                        ben accomodato, si va a berne una bottiglia e torneremo
                                        domani: imbecilli!...</p>
            <p>Il Gigante curvò il capo sotto quella sfuriata.</p>
            <p>Si era già rassegnato a sentirsela scatenare sulle spalle, ed era
                                        un affare preveduto.</p>
            <p>Ester gli si era fermata dinanzi, guardandolo in faccia.</p>
            <p>- So io - gli disse - come farla finita. Impadronirvi d'un
                                        fanciullo?... - continuò essa - bell'affare, egli non ha
                                        voluto parlare e se l'è svignata.... Sta bene, che cosa
                                        avreste saputo?... quello che sappiamo già, che il
                                                <emph>Guercio</emph> ha delle velleità filantropiche
                                        per uno spasimante e del tenerume arcadico per la
                                        piccina!... avrebbe potuto dirvi dov'era.... e poi....</p>
            <p>Di sotto alle finestre, s'intese lo scalpitare d'un cavallo.</p>
            <p>Gli ordini dati da Ester al <emph>colonnello</emph> erano dunque
                                        già eseguiti; il <emph>colonnello</emph> entrava infatti nel
                                        salotto, annunciandole che tutto era pronto.</p>
            <p>- Sta bene - rispose Ester.</p>
            <p>Sonò il campanello, e la cameriera accorse.</p>
            <p>- È preparato tutto? - chiese ella.</p>
            <p>- Tutto - rispose la cameriera.</p>
            <p>Ester la invitò con un cenno a precederla e la seguì nel suo
                                        spogliatoio
                                        ..............................................</p>
            <p>....................................................................</p>
            <p>Il <emph>colonnello</emph> ed il Gigante rimasero soli.</p>
            <p>- Ci capisci qualche cosa tu? - chiese il <emph>colonnello</emph>
                                        al Gigante.</p>
            <p>- Io?...- rispose il Gigante - no.</p>
            <p>- Che t'ha detto?...</p>
            <p>- Me n'ha dette una d'ogni colore.</p>
            <p>- Che cosa credi che voglia farne del cavallo che mi ha mandato a
                                        far sellare?...</p>
            <p>- Oh, che vuoi che sappia io!</p>
            <p>- Mi pareva però....</p>
            <p>- A me.... non pare più niente.... Ha detto che ci pensa lei....
                                        Ci pensi....</p>
            <p>- Ah!... - esclamò il <emph>colonnello</emph> - dunque ha
                                        detto?...</p>
            <p>Ester, meravigliosamente bella sotto gli abiti maschili che aveva
                                        indossati, e compiutamente trasformata in un elegante
                                        giovinotto, interruppe il dialogo dei due uomini, entrando
                                        nel salotto.</p>
            <p>Essa si fermò sulla soglia, battendo sulle risvolte dei suoi
                                        stivaloni colla punta del frustino.</p>
            <p>- Signori.... a domani - disse loro Ester, degnandosi appena di
                                        ricambiare un saluto, ed uscì.</p>
         </div>
         <div xml:id="IT01025" type="chapter" n="25">
            <head>CAPITOLO XXV</head>
            <head>LA VECCHIA DELLA GROTTA</head>
            <p>I lettori se lo ricorderanno - quando il <emph>Guercio</emph> e
                                        Gennaraccio entrarono nella grotta, rischiarata dalla luce
                                        della lampada, mentre di fuori fischiava il vento e
                                        balenavano i lampi, pareva qualche cosa di orridamente
                                        fantastico.</p>
            <p>Nè il <emph>Guercio</emph> nè Gennaraccio vi abbadarono più che
                                        tanto.</p>
            <p>Era così magra, così macilenta, che avrebbe dovuto appena appena
                                        poter reggersi sopra le gambe, stinchi spolpati in attesa
                                        della fossa che avrebbe lor fatta subire l'ultima
                                        trasformazione.</p>
            <p>Quando portarono via Bianca chi si era curato di lei?... -
                                        nessuno.... ed era ben giusto; chi avrebbe potuto
                                        occuparsene?...</p>
            <p>Le erano state rivolte poche parole con tutto il disprezzo che
                                        poteva meritare un essere come lei - la vecchia si era
                                        inchinata umilmente - aveva sorriso e s'era rincantucciata
                                        borbottando nel fondo della capanna.</p>
            <p>*</p>
            <p>- Sfido il diavolo a venirla a s<emph>tana</emph>re quì - aveva
                                        detto il <emph>Guercio</emph>, lasciando Bianca affidata
                                        alla vigilanza di Tita nella casetta di campagna che
                                        sembrava armonizzare così bene co' suoi pensieri.</p>
            <p>Eppure, quando a quella bella giornata piena di sole successe la
                                        notte colle sue tenebre, lungo la via che avevano prima
                                        percorsa il <emph>Guercio</emph>, Bianca e Peppe sul loro
                                        barroccio, seguendone i solchi lasciati sul terreno dalle
                                        ruote e le impronte delle zampe ferrate del cavallo,
                                        chinandosi, alzandosi, per chinarsi ancora, una figura
                                        umana, orrida, brancolante, appoggiandosi ad un bastone per
                                        portarsi innanzi più strisciando che camminando, veniva in
                                        giù da quella stessa via, e prima che la notte fosse finita,
                                        al disopra d'una siepe di pruni selvaggi, una testa deforme
                                        si sporse in fuori, e due piccoli occhietti da vipera si
                                        fissarono su quella casa.</p>
            <p>L'ombra ritornò poi sovra i suoi passi, e prima di rientrare
                                        nella grotta:</p>
            <p>- Vedremo!... - borbottò - vedremo.... è sempre meglio sapere
                                        ......................................................</p>
            <p>....................................................................</p>
            <p>E vide.... vide infatti - vide un uomo aggirarsi per quei paraggi
                                        coll'aria di un bracco che fiuta la selvaggina.</p>
            <p>Aveva una di quelle facce che farebbero tirar diritto per la sua
                                        strada un galantuomo, ma che ad uno non galantuomo.... fanno
                                        allargare tanto d'occhi, perchè vi saprebbe scorgere qualche
                                        cosa di servibile.</p>
            <p>Sì.... i buoni come i malvagi, si sentono, si attraggono e si
                                        assimilano.</p>
            <p>È l'armonia eterna che intreccia la sua catena e che congiunge la
                                                <foreign xml:lang="gr">myosotis</foreign> al
                                        ruscello, l'aliga al mare, l'aquila alla rupe, la capinera
                                        al verde dei tigli e del mirto, il leone al deserto, la
                                        farfalla alle margherite dei prati ed alle aiuole dei
                                        giardini, come i serpenti alle liane delle foreste.</p>
            <p>*</p>
            <p>L'uomo e la vecchia si attrassero; erano fatti l'uno per
                                        l'altra.</p>
            <p>Egli.... veniva in cerca di qualche cosa.... non precisamente di
                                        lei.... ma era una cosa come lei, che voleva trovare.</p>
            <p>Essa.... aspettava qualcuno come lui.</p>
            <p>- Occhio attento - disse l'uomo alla vecchia, dandole una moneta
                                        che essa strinse avidamente colle sue dita da arpìa - il
                                        resto l'avrai a suo tempo.</p>
         </div>
         <div xml:id="IT01026" type="chapter" n="26">
            <head>CAPITOLO XXVI</head>
            <head>«ORLANDO» ABBAIA....</head>
            <p>Da due giorni Bianca poteva dirsi contenta.</p>
            <p>In quella modesta casetta, la mancanza di un'agiatezza
                                        sardanapalesca era sostituita dalla quiete serena di
                                        quell'angolo remoto di terra.</p>
            <p>Pensava che il suo Arturo saprebbe presto dov'era, pregustava
                                        coll'immaginazione quel momento in cui avrebbe avuto tante
                                        cose da dirgli, e pensava fors'anche, che nella piena di
                                        tanto affetto sarebbe stata molto imbarazzata a dirgliele
                                        tutte.</p>
            <p>Ma che importa?... gliele avrebbe dette con un bacio, con uno
                                        sguardo...., ed il primo giorno era passato abbastanza
                                        rapidamente, assorta come era nei tanti sogni accarezzati
                                        dal pensiero.</p>
            <p>Tita e sua moglie, benchè si potesse indovinare che avessero
                                        avuto col <emph>Guercio</emph> qualche piccolo affaruccio,
                                        nel quale ci si potevano immischiare i signori della
                                                <emph>nera</emph> presi a modo loro, erano due
                                        bravissime persone, e prodigarono alla fanciulla un'infinità
                                        di cure.</p>
            <p>Del <emph>Guercio</emph> poi.... ne dissero il bene che meritava,
                                        ed aggiunsero, per tranquillare Bianca, che dove ci si
                                        metteva lui, tutto andava a gonfie vele!...</p>
            <p>Quando ci si metteva <emph>lui</emph> per far andare tutto a
                                                <emph>gonfie vele</emph>!... e col buon accordo di
                                        compar Tita, si trattava forse di altre
                                                <emph>faccende</emph>.... Ma in ogni modo, se quelle
                                        andavano bene, perchè non doveva andar bene anche questa....
                                        dal momento che c'entrava lui?...</p>
            <p>Il buon Tita ragionava dunque da brav'uomo com'era, e Bianca
                                        sperava.</p>
            <p>La casetta era rustica, ma pulita - i vignaioli le cedettero la
                                        loro stanza da letto, e s'accomodarono alla meglio in altra
                                        stanza - e dopo le quattro notti passate nella grotta, da
                                        dove era appena uscita, quella stanza e quel letto le
                                        parvero una vera provvidenza.</p>
            <p>Era stanca, e s'addormentò tanto profondamente, che al suo
                                        svegliarsi il sole era già ben alto.</p>
            <p>Tita potava le viti dell'orto, sua moglie preparava il desinare
                                        del mezzogiorno, mentre un marmocchio di circa cinque anni
                                        si avvoltolava sull'erba giocando col cane.</p>
            <p>- C'è qualcosa di nuovo?... - avrebbe voluto chiedere Bianca, che
                                        si era affacciata alla finestra. Non sapeva però come fare -
                                        presentiva un no, e sperava nello stesso tempo una parola
                                        che il vignaiolo non poteva al certo ancora poter dirle.</p>
            <p>Si vestì dunque in fretta e scese nel cortile.</p>
            <p>Tita le diede il buon giorno dagli ultimi piuoli di una scala che
                                        aveva appoggiata al pergolato.</p>
            <p>Bianca vi corrispose appena e l'interrogò con un nuovo sguardo,
                                        ma il vignaiolo sorrise allegramente.</p>
            <p>- Ne avremo!... ne avremo presto delle buone nuove - le disse -
                                        Diamine!... laggiù.... avranno da fare, e prima che annotti
                                        c'è tempo. Vi annoiate già tanto, signorina, a star
                                        qui?...</p>
            <p>Il modo con cui il contadino aveva accentuate quelle parole era
                                        così franco, e si sentì così ben indovinata, che fattasi
                                        rossa rossa:</p>
            <p>- Oh!... non è già che mi annoi - balbettò.</p>
            <p>Il marmocchio che giocava nel prato lasciò il cane appena la vide
                                        e corse subito da lei, o, per meglio dire, le furono intorno
                                        tutt'e due: il bambino portandole una margherita, il cane
                                        complimentandola a modo suo e con tanta espansione, che Tita
                                        dovette gridargli dall'alto della scala:</p>
            <p>- Ohè!... fermo, <emph>Orlando</emph>, e alla cuccia!...</p>
            <p>
               <emph>Orlando</emph> era uno di quei grossi cani da
                                        pagliaio, dal pelo fulvo, che di notte bastano per tenere in
                                        rispetto tutta una banda, e le cui carezze avrebbero finito
                                        col gettare per terra la fanciulla, che ne sentiva già una
                                        specie di paura.</p>
            <p>Il bambino lo prese per il collare e lo trascinò verso la
                                        cuccia.</p>
            <p>Si scambiò qualche altra parola, fra Tita e Bianca. Gli abiti
                                        contadineschi che aveva indossati le stavano a meraviglia.
                                        Divise, al desinare, parte della sua zuppa con
                                                <emph>Orlando</emph>, parte del pollo col bimbo,
                                        tornò nell'orto, rientrò, ed il sole stava per tramontare,
                                        che da Roma non si era avuta alcuna notizia.</p>
            <p>La sera fu triste, la notte più triste ancora; la povera
                                        fanciulla ebbe un bel cercare sull'origliere il posto più
                                        comodo per posarvi il capo: lo alzava ad ogni tratto, ad
                                        ogni istante le pareva che in mezzo al silenzio solenne
                                        della campagna si sentissero dei rumori - vedeva nelle
                                        tenebre delle ombre che venivano verso di lei - ma tutto,
                                        invece, intorno alla casa era silenzio, e quel silenzio
                                        stesso le pesava sull'animo come un incubo.</p>
            <p>Tutto a un tratto trasalì però.</p>
            <p>Il cane latrò furiosamente dal cortile.</p>
            <p>Bianca sentì involontariamente come una stretta al cuore.</p>
            <p>Quell'abbaiamento lasciava supporre che qualcheduno si
                                        avvicinasse a quella casa - ma chi?... - amico o nemico?...
                                        uno de' suoi.... o uno degli altri?...</p>
            <p>Non poteva essere il <emph>Guercio</emph>, poichè essa ben se lo
                                        ricordava con quali feste il cane di Tita aveva accolto il
                                        vecchio, riconoscendolo al certo per uno di casa....</p>
            <p>La fanciulla levò il capo dall'origliere ed ascoltò.</p>
            <p>- Alla cuccia, <emph>Orlando</emph> - strillava Tita, dalla
                                        cucina.</p>
            <p>Invano però.</p>
            <p>Il cane latrava più forte e dava tali strappate alla catena, da
                                        mettere in dubbio che la sua solidità potesse resistere per
                                        molto tempo.</p>
            <p>Tita si affacciò alla soglia dell'uscio e si guardò
                                        d'intorno.</p>
            <p>- Che ci sia qualche cosa di nuovo? - mormorò.</p>
            <p>Il cane cessò dall'abbaiare, ma brontolò a modo suo e rivolse sul
                                        vignaiolo i suoi occhioni neri e scintillanti.</p>
            <p>Tita gli andò vicino.</p>
            <p>- E così?... - disse egli parlando al cane - che c'è, eh?... si
                                        può sapere con chi l'hai?...</p>
            <p>Il cane latrò, diede un'altra strappata alla catena e volse lo
                                        sguardo verso la boscaglia, arruffando il pelo e
                                        strisciandosi ai piedi del padrone coll'atto supplice di chi
                                        implora una grazia.</p>
            <p>- Lasciami andare - pareva che volesse dirgli - e vedrai; ho io
                                        mai sbagliato?... chi è potuto entrar qui ed avvicinarsi
                                        alla tua casa, da tanti anni che vi faccio io la guardia?...
                                        Tu non puoi vedere che cosa c'è là fuori, ma io lo sento....
                                        ho buon naso io, ed una pesta la fiuto anche quando è
                                                lon<emph>tana</emph>.</p>
            <p>*</p>
            <p>Bianca si affacciò alla finestra. Era pallida pallida, e la mano
                                        colla quale aperse le imposte tremava.</p>
            <p>- Niente paura, signorina - le diceva Tita - niente paura, e
                                        vivaddio!... che se ci si gironza d'intorno, peggio per chi
                                        tocca.</p>
            <p>Egli staccò il gancio che univa la catena all'anello del collare
                                        d'Orlando.</p>
            <p>Il cane mandò un latrato più furioso ancora.</p>
            <p>Non aspettò neppure che Tita gli aprisse il cancello.... saltò
                                        per di sopra alla siepe, si gettò nel fosso, lo attraversò a
                                        nuoto, e si diresse a tutta corsa verso il bosco.</p>
            <p>Tita lo seguiva collo sguardo inquieto, rizzandosi sulla punta
                                        dei piedi, e Bianca, dalla finestra alla quale si era
                                        appoggiata, sporgendo in fuori la sua vaga testolina, lo
                                        vide sparire dietro una siepe.</p>
            <p>Era scesa nel cortile anche la moglie del vignaiolo, e il bambino
                                        le si era attaccato alle gonnelle.</p>
            <p>Trascorsero alcuni minuti d'impazienza, d'ansietà per tutti.</p>
            <p>Tita, per ogni buon conto, aveva staccato dal chiodo al quale
                                        stava appeso il suo bravo fucile a due canne, pensando fra
                                        sè:</p>
            <p>- Di qualunque genere sia la selvaggina, è meglio avere qualche
                                        cosa in pronto.</p>
            <p>*</p>
            <p>I latrati d'Orlando risonarono così spaventevoli, che fecero
                                        fremere gli spettatori di quella scena, cagionando in essi
                                        una penosa apprensione.</p>
            <p>Ai latrati era seguito un gemito, e dopo quel gemito s'intese da
                                        lontano una voce umana che gridava lamentevolmente:</p>
            <p>- Aiuto, aiuto!</p>
            <p>Per alcuni istanti ancora non s'udì più nulla, poscia un altro
                                        strido, poi silenzio assoluto.</p>
            <p>Tita passò il ponticello che divideva il fossato dalla strada, e
                                        si slanciò a corsa dalla parte da cui partivano quelle grida
                                        e dove si sentivano distinti i latrati di
                                                <emph>Orlando</emph>.</p>
            <p>Il cane teneva afferrata coi denti qualche cosa che sembrava un
                                        mucchio di cenci, e voleva che quella cosa, diventata sua,
                                        passasse attraverso ai pruni della siepe.</p>
            <p>- <emph>Orlando</emph>, lascia!... - gridava Tita al cane.</p>
            <p>L'animale ringhiava sordamente, levando sul vignaiolo i suoi
                                        occhi neri e lucenti, senza abbandonare la propria
                                        preda.</p>
            <p>Sotto quei cenci che <emph>Orlando</emph> aveva ridotti
                                        irriconoscibili, Tita non tardò a ravvisare la vecchia della
                                        grotta di Terracina.</p>
            <p>Egli doveva al certo saperne qualche cosa su quella grotta, e....
                                        qualche altra.... sul conto di quella vecchia.</p>
            <p>S'avvicinò a lei, e guardò con un sogghigno quella sua fronte
                                        tutta grinze e quelle sue labbra livide, agitate ancora da
                                        un lieve tremito.</p>
            <p>- Ce l'ha inchiodata, l'anima, in questo suo corpaccio.... -
                                        mormorò egli - e non morirà per così poco.</p>
            <p>I pruni della siepe, attraverso ai quali era passata trascinata
                                        per forza da <emph>Orlando</emph> che aveva a quanto pare la
                                        lodevole voglia di procurarle un nuovo genere di
                                        locomozione, avevanle graffiato discretamente il viso, e
                                        quelle righe sanguinolenti lorde di fango le davano un
                                        aspetto ancora più orrido.</p>
            <p>- Ohè! comare.... - esclamò Tita, scotendola - comare!... -
                                        ripetè egli.</p>
            <p>La vecchia cercò di alzare una mano - il cane glie l'addentò
                                        prima che il vignaiolo avesse potuto trattenerlo nè con un
                                        gesto nè con una parola.</p>
            <p>La vecchia mandò un altro gemito.</p>
            <p>- Deve avergliene fatta qualcuna di grossa - borbottò il
                                        vignaiolo, al cui comando il cane obbedì, benchè a
                                        malincuore, lasciando la mano che aveva addentata, ma sulla
                                        cui pelle floscia e gialla aveva però già lasciata
                                        l'impronta poco delicata de' suoi denti.</p>
            <p>- Una morsicatura, quattro strappi alla faccia e qualche segno
                                        alle gambe, non è poi gran che - continuava a borbottare il
                                        vignaiolo, preoccupato mediocremente dai gemiti della
                                        vecchia. - Ti rinfreschi la rugiada - concluse egli - che
                                        quando vorrai andartene, non sarò io quello che ti
                                        riterrò.</p>
            <p>- Qua, <emph>Orlando</emph>!... - gridò al cane - a rifar la
                                        strada ci penserà lei, poichè pare che l'abbia saputa
                                        trovare per venir qui; ma ci sei venuta in mal punto,
                                        vecchia carcassa maledetta.</p>
            <p>Egli afferrò <emph>Orlando</emph> pel collare e si dispose a
                                        ritornarsene verso la casa.</p>
            <p>L'erba del prato, come la pensava lui, aveva abbastanza stille di
                                        rugiada per lavare la faccia insanguinata della vecchia, e
                                        l'aria della notte era abbastanza fresca per farla
                                        rinvenire.</p>
            <p>- <emph>Orlando</emph>.... vecchio com'è, ha ancora buone gambe e
                                        denti tali da non fargliene augurare l'incontro una seconda
                                        volta; l'ha lasciata mezza morta laggiù in fondo. Che cosa
                                        veniva a fare?... il diavolo solo potrebbe saperlo, che deve
                                        essere con lei in buone relazioni.... ma qualche brutto
                                        affaraccio ci deve essere sotto: egli l'ha sentita da
                                        lontano, e tra lui e lei avevano al certo qualche vecchio
                                        conto da regolare; in ogni modo li hanno accomodati; ho
                                        avuto un bel gridargli dalla finestra mentre urlava come un
                                        ossesso: sta' zitto, <emph>Orlando</emph>!... fermo là....
                                        Che!... Se non lo scioglievo io, addio catena.... avrei
                                        dovuto fargliela riaccomodare per saldarne gli anelli.</p>
            <p>Così ciarlando, mentre il <emph>Guercio</emph> stava aspettandolo
                                        senza ribatter parola, i due uomini si erano avvicinati alla
                                        siepe.</p>
            <p>- To'!... - esclamò Tita, improvvisamente...., spalancando tanto
                                        d'occhi per la sorpresa.</p>
            <p>- Che c'è?... - chiese il <emph>Guercio</emph>.</p>
            <p>- Era qui.</p>
            <p>E gli accennò colla mano un posto dove il terreno era calpestato
                                        e messo sottosopra.</p>
            <p>Il <emph>Guercio</emph> vi gettò uno sguardo e comprese subito
                                        che quello doveva essere stato il campo di battaglia sul
                                        quale <emph>Orlando</emph> aveva compiuto le sue gesta.</p>
            <p>Ebbero un bel cercare però, un bel farsi largo attraverso alla
                                        siepe; <emph>Orlando</emph> l'aveva pur fatto passare di là
                                        il corpo di quella carcassa, come aveva detto Tita, nelle
                                        cui membra il diavolo doveva averci inchiodato l'anima col
                                        martello.</p>
            <p>La vecchia non c'era più.</p>
            <p>- Sparita.... - mormorò Tita.</p>
            <p>- Sicuro - affermò il <emph>Guercio</emph>.</p>
            <p>Egli stette lì muto guardandosi d'intorno, ma non cercava la
                                        vecchia; di lei, poco gliene importava.</p>
            <p>Che se ne fosse andata, o l'avessero trovata, come credeva Tita,
                                        certo come era che i denti di <emph>Orlando</emph> le
                                        dovevano aver lasciato più d'un segno sulla pelle, la
                                        questione non stava in ciò.</p>
            <p>Se non era morta, potevano, è vero, sapere qualche cosa sui fatti
                                        suoi, e, per amore o per forza, il mezzo di farla cantare
                                        l'avrebbero trovato; ma per sapere quello che avrebbe potuto
                                        dire, non c'era neanche bisogno d'interrogarla.</p>
            <p>Per il <emph>Guercio</emph> era evidente che aveva fiutato le
                                        peste della fanciulla, e che il suo scudo, come le sue
                                        minacce, innanzi alle quali aveva mostrato tanto spavento,
                                        era stata roba sprecata, come si spreca col somaro ranno e
                                        sapone, che tanto resta sempre com'è.</p>
            <p>Egli era stato un imbecille e niente altro, perchè avrebbe dovuto
                                        prender meglio le sue precauzioni, agevolandole la maniera
                                        di tirare il fiato con una fattura da beccaio.</p>
            <p>Ora ciò che era fatto era fatto; restava soltanto da sapere se
                                        l'affare avesse delle complicazioni, e se quella vecchia
                                        strega avesse fatto ciò dopo essersi messa in relazione
                                        cogli altri.</p>
            <p>Il <emph>Guercio</emph> pensava a questo ed a tante altre cose,
                                        ritornando con Tita verso la casa.</p>
            <p>A Tita era passata la voglia di ciarlare, e lo seguiva di cattivo
                                        umore, masticando dei <emph>mannaggia a li mortacci
                                                tui</emph>.... all'indirizzo della vecchia, e
                                        confermandosi sempre più nell'idea che tra il diavolo e lei
                                        ci dovesse essere qualche patto.</p>
            <p>*</p>
            <p>Bianca ed Arturo avevano intanto dato pieno sfogo alle loro
                                        confidenze.</p>
            <p>Avevano ancora tante altre cose da dirsi, ma ne facevano economia
                                        per non sprecare tutto in una volta il loro tesoro.</p>
            <p>Per fare economia di parole avevano abbondato di baci, e Bianca
                                        sentiva tale un bisogno di darne, che cercava cogli occhi il
                                        monello.</p>
            <p>Non l'aveva anche lui forse un po' di diritto alla sua parte?</p>
            <p>Il nostro piccino, tutt'altro che umile in tanta gloria, aveva
                                        trovato che ai piedi del faggio, sotto cui si era sdraiato,
                                        era in una posizione troppo bassa.</p>
            <p>- Si deve star meglio, lassù.... pensò egli: <emph>dominiamo la
                                                posizione</emph>! laggiù mi hanno cacciato in
                                        cantina, qui montiamo in alto!...</p>
            <p>Egli si arrampicò sull'albero, senza pensarci sopra due volte, e
                                        si pose a cavalcioni del più grosso dei suoi rami.</p>
            <p>Aveva così qualche cosa dell'uccello e dello scoiattolo e vedeva
                                        tutto di lassù; vedeva Tita ed il <emph>Guercio</emph> che
                                        tornavano verso la casa, il cane sdraiato davanti alla sua
                                        cuccia, col muso per aria, intento forse a meditare sulla
                                        ingratitudine umana che ricompensava così male i suoi
                                        servizi prestati, e vedeva Bianca ed Arturo, sempre ritti
                                        dinanzi al cancello, assorti nei loro chiacchierii e nei
                                        loro silenzi.</p>
            <p>Il suo nome non poteva sentirlo pronunciare, ma quando Bianca
                                        sorrideva, era così certo che si parlava di lui, che batteva
                                        le mani, applaudendo sè stesso, e non potendo star più nella
                                        pelle, si sarebbe permessa una capriola persino sul ramo di
                                        cui trovavasi in legittimo possesso. Era però troppo in
                                        alto, e la smania acrobatica di Peppe era tenuta a freno,
                                        per questa volta, dalla stessa altezza in cui erasi
                                        collocato.</p>
            <p>Bianca ed Arturo lo videro.</p>
            <p>- Ohè!... che fai là?... - gli disse ridendo Arturo.</p>
            <p>Egli avrebbe risposto volentieri: - Passeggio.... - tanto per
                                        dirne una delle sue, ma visto che le posizioni
                                                <emph>alte</emph> impongono una certa dignità e che
                                        non per nulla si devono occupare certi posti:</p>
            <p>- Faccio la guardia.... - rispose.</p>
            <p>*</p>
            <p>Strane intuizioni dell'anima!... o, per essere più realisti,
                                        strane bizzarrie del caso, che si diverte qualche volta a
                                        dare una forma alle manifestazioni di quel lavorìo
                                        misterioso che ha dato vita a tante superstizioni, a tante
                                        credenze!</p>
            <p>Peppe aveva appena terminato di pronunciare quelle parole, che
                                        trasalì improvvisamente, e rizzatosi in piedi sul ramo, tese
                                        la mano accennando un punto lontano della campagna.</p>
            <p>- Un cavallo.... - gridò.</p>
            <p>Stette quindi là, ritto, coll'orecchio teso e l'occhio
                                        attento.</p>
            <p>- Un cavallo - ripetè.</p>
            <p>Bianca ed Arturo si guardarono in viso e si strinsero
                                        istintivamente l'una contro l'altro, come si sentissero
                                        minacciati da un nuovo pericolo.</p>
            <p>Un uomo a cavallo correva infatti a briglia sciolta sulla strada
                                        già percorsa, sul barroccio, da Peppe, da Arturo e dal
                                                <emph>Guercio</emph>.</p>
            <p>Peppe si fece visiera agli occhi colle mani per appuntar meglio
                                        lo sguardo su quella specie di apparizione, ma una nube di
                                        polvere ravvolgeva cavallo e cavaliere.</p>
            <p>Sul volto di Bianca e d'Arturo riflettevasi come in uno specchio
                                        tutta la inquieta agitazione della loro anima.</p>
            <p>Essere lì... l'uno fra le braccia dell'altra, appressare avidi le
                                        labbra all'orlo di quella coppa incantata, di quel calice
                                        dorato, in fondo al quale vedevano splendere l'Eden; l'Eden
                                        sognato con tutti i suoi fascini, con tutte le ebbrezze
                                        ripromessesi nei deliri della mente.... e vedere, tra essi
                                        ed il sogno, sorgere dall'abisso, dal vuoto, un
                                        mostricciuolo beffardo che vi strappa quel calice dalle
                                        labbra, che vi guarda ridendo, e che vi dice colla più
                                        impertinente delle sue smorfie da satiro:</p>
            <p>- Non ancora!...</p>
            <p>Parve ad essi di vederla, quella bizzarra figura, a cui le
                                        leggende dell'Oriente hanno dato il nome fantastico di
                                                <emph>Eblis</emph>.... l'angelo delle tenebre.</p>
            <p>Che abbiano proprio veduto lui, l'Eblis orientale, non saprei, nè
                                        vorrei assicurarlo, ma qualche cosa di simile la videro.</p>
            <p>Che strane idee!... mi par di sentire esclamare da più d'una
                                        delle mie lettrici; che bisogno c'era di tirar fuori la
                                        coppa dall'orlo dorato, in fondo al quale si vede l'Eden?...
                                        - e il satiro?... come c'entra?...</p>
            <p>Ebbene, l'idea non è neppur mia; l'ho avuta da un quadro di non
                                        so quale <emph>Induno</emph> persiano, che mi colpì di
                                        stupore e d'ammirazione.</p>
            <p>Eccovi il quadro.</p>
            <p>Un giardino fra i cui boschetti di rose del Bengala e di leandri
                                        cantano gli usignoli ed i <emph>ciptos</emph>, un vago
                                        uccellino dalle penne multicolori, delizia delle fanciulle
                                        di quei paesi, dove il sole è più ardente, gli alberi son
                                        più verdi, i prati un sol fiore.</p>
            <p>Un giovane ed una fanciulla stanno, come Bianca ed Arturo,
                                        abbracciati sotto una specie di padiglione formato dalle
                                        bizzarre ramificazioni di due enormi <emph>cactus</emph>, i
                                        cui rami lunghi e contorti, come le spire d'un serpente, si
                                        sono insieme avviticchiati.</p>
            <p>Quelle spire sono coperte di spine e di fiori rossi, i leandri e
                                        le rose olezzano, i <emph>ciptos</emph> cantano, ed i due
                                        giovani, che si sono già letti negli occhi tutto quello che
                                        avevano da esprimere le loro anime, col capo chinato
                                        leggiadramente, hanno in mano un calice dorato e pare che
                                        stiano per berne insieme il contenuto; ma no.... vi guardano
                                        invece nel fondo lucente e vi cercano tutto ciò che può dar
                                        loro, di voluttà desiderate, di sogni intravveduti, di
                                        estasi nuove; ed il fondo di quel calice si apre
                                        compiacente.... e lampeggia dinanzi ai loro occhi abbagliati
                                        il paradiso orientale, colle sue onde di luce, co' suoi
                                        fiori, più belli di quelli del loro giardino, colle sue
                                                <emph>uris</emph> che s'avvolgono in mezzo a quella
                                        luce, che si cercano, che si baciano, che danzano.</p>
            <p>È quella la felicità sognata!... È quello il regno fatato che si
                                        offre al loro sguardo: un bacio a quella coppa.... ed il
                                        paradiso è lì.</p>
            <p>Mi pareva che le labbra dei due amanti fremessero eccitate da
                                        quel pensiero; ma in mezzo a quelle ninfe, a quei veli, a
                                        quella luce, a quei fiori, sbuca fuori non visto un
                                        mostriciattolo deforme, strappa loro il calice dalle mani, e
                                        fugge, lasciandoli lì istupiditi per terrore e per
                                        sorpresa.</p>
            <p>Bisognava far più presto.... - mi pareva che egli gridasse loro
                                        fuggendo - sono tiri che ci tengo io.... a giocarli, se me
                                        ne lasciano il tempo.</p>
            <p>Perchè pensarci tanto?... era meglio bere subito!... Quello che
                                        c'era in fondo.... l'avreste gustato dopo....</p>
            <p>Bianca ed Arturo, però, l'avevano intravveduta con spavento
                                        quella tal sorpresa.</p>
            <p>Il cavaliere non venne direttamente verso la casa. Peppe dal suo
                                        faggio lo vide fermarsi ad un tratto, poi spingere il
                                        cavallo attraverso all'immensa pianura e slanciarsi verso il
                                        bosco.</p>
            <p>Egli scese dall'albero colla sua agilità da scoiattolo, e mentre
                                        i due innamorati si chiedevano che cosa dovessero fare:</p>
            <p>- <emph>Per fianco destr.... marsh!</emph>.... - esclamò il
                                        monello, suggerendo loro, con quelle parole, la sola
                                        risoluzione logica che potessero prendere.</p>
            <p>Il barroccio era pronto, il cavallo vi era ancora attaccato.</p>
            <p>Il <emph>Guercio</emph>, informato di tutto, indovinò subito di
                                        che potesse trattarsi, e cinque minuti dopo, Bianca, Arturo,
                                        Peppe ed il <emph>Guercio</emph> correvano a rotta di
                                        collo.... Dove?</p>
            <p>Non lo sapevano.</p>
            <p>Il <emph>Guercio</emph> forse.... sì.</p>
            <p>A Bianca e ad Arturo bastava fuggire.</p>
            <p>*</p>
            <p>Come parve deserta quella casa e quella campagna, a Tita stesso
                                        ed alla sua nerboruta metà!</p>
            <p>L'arrivo di quel barroccio, quel demonietto che vi era saltato
                                        su, i chiacchierii di Bianca e d'Arturo, l'affannarsi
                                        inquieto del <emph>Guercio</emph>, tutto ciò vi aveva
                                        comunicato un movimento insolito.</p>
            <p>C'era del pittoresco in quel quadro.</p>
            <p>Perfino sul largo camino scoppiettava più viva la fiamma, ed
                                        un'anitra, dopo essersi fatto correr dietro per un quarto
                                        d'ora il marmocchio del vignaiolo, erasi rassegnata a
                                        lasciarsi prendere, offrendo il suo lungo collo al piccolo
                                        coltello dalla punta bene aguzza di Tita, che la
                                        sacrificava, vittima espiatoria di quel giorno di festa.</p>
            <p>In un momento tutti i personaggi di quel quadro si erano staccati
                                        dalla tela ed erano spariti.</p>
            <p>E sì che Peppe dall'alto del suo faggio se ne era ripromesse
                                        delle monellate.</p>
            <p>Del posto ce n'era, lì.... per scarrozzarvi a capriccio - con
                                                <emph>Orlando</emph> e col piccino; egli ne avrebbe
                                        fatte di tutti i colori - e per quanto si fosse sentito,
                                        agli occhi della fanciulla, nella pelle di un piccolo eroe,
                                        egli non era tale da darsene molto pensiero.</p>
            <p>Bianca avrebbe sorriso alle sue smorfie, ed Arturo le avrebbe
                                        susurrato intanto all'orecchio, mentre essa gioiva della sua
                                        gaia spensieratezza: «È stato lui che mi ha posto sulle tue
                                        tracce - è un po' per lui che ci troviamo riuniti ora.... -
                                        ha un cuore d'angiolo.... quel ragazzaccio
                                                insa<emph>tana</emph>ssato.»</p>
            <p>La fanciulla un bacio o due non glieli avrebbe rifiutati, e tra
                                        una carezza di Arturo ed uno scappellotto del
                                                <emph>Guercio</emph>, che aveva un modo tutto suo
                                        per esprimere i suoi trasporti, tutto sarebbe andato a
                                        gonfie vele nella migliore delle occasioni possibili.</p>
            <p>Dal dire al fare c'è però di mezzo il mare, come dice il
                                        proverbio, e certe cose non basta pensarle perchè
                                        succedano.</p>
            <p>Il mare era abbastanza lontano, è vero.... ma nell'impiccio in
                                        cui si trovavano, c'erano da fare invece dei seri conti,
                                        precisamente con quel certo mostricciuolo della leggenda
                                        persiana - un guasta uova nel paniere, che salta fuori come
                                        nella leggenda, quando meno si aspetta, disposto sempre a
                                        buttare tutto per aria. - Toglietelo alla sua allegorica
                                        fantasticità, ed in quel mostricciuolo avrete Ester.</p>
            <p>Il cavaliere sparito nel bosco era lei.</p>
            <p>*</p>
            <p>- Che farne di tutta questa grazia di Dio?... - pensarono Tita e
                                        sua moglie, guardando la tavola preparata, da cui toglievano
                                        tutto, lasciandovi soli due posti.</p>
            <p>- Mangiarcela - rispose la donna - ci servirà per più d'un giorno
                                        ed è roba pagata.</p>
            <p>- Tutto il male non vien per nuocere - deve aver pensato Tita da
                                        buon filosofo, perchè sedette, brandì un enorme
                                        coltellaccio, ed incominciò dall'anitra, che fece a
                                        quarti.</p>
            <p>*</p>
            <p>Erano a metà circa del loro pasto luculliano, quando dal cortile
                                        intesero prima un latrato d'Orlando, poi una voce.</p>
            <p>- Ohè!... là... non c'è nessuno qui?... - chiedeva la voce.</p>
            <p>- Alla cuccia, <emph>Orlando</emph> - gridò Tita, affacciandosi
                                        alla soglia.</p>
            <p>Egli vide a pochi passi da lui un elegante e gentil damerino, e
                                        lo salutò con una tale aria da galantuomo, sorpreso sì, ma
                                        niente affatto inquieto, che Ester non potè frenare la
                                        stizza mal celata dalla quale si sentiva rodere.</p>
            <p>- Se V. S. ha dei comandi - gli disse il vignaiolo, girando e
                                        rigirando fra le dita il suo cappello.</p>
            <p>Ester si trovava impacciata. Aveva creduto d'arrivar lì, e di
                                        trovarsi dinanzi a dei volti atterriti - aveva ideato un
                                        dramma con tutte le sue peripezie patetiche, erasi sentita o
                                        creduta una specie di Nemesi innanzi a cui tutto doveva
                                        tremare; e l'aria ebete e sorridente di quel paesano che le
                                        veniva dinanzi come ad una persona qualunque alla quale si
                                        può rendere un servizio, distruggeva tutta la fantasticheria
                                        tragica di cui erasi compiaciuta.</p>
            <p>Quando, per evitare d'essere veduta.... e credendosi anzi, se non
                                        veduta, non riconosciuta, attraversò la campagna gettandosi
                                        a briglia sciolta verso il bosco, Ester aveva legato colle
                                        briglie il suo cavallo ad un albero, ed era venuta in giù a
                                        piedi verso la campagna, per vedere che cosa succedeva nella
                                        casa dalla quale trovavasi distante al più un tiro di
                                        fucile.</p>
            <p>Vi aveva intravveduto un gruppo di gente: suppose chi
                                        fossero.</p>
            <p>Dal bosco gli alberi fitti le impedivano di vedere, bisognava
                                        poter avvicinarsi non veduta alla casa.</p>
            <p>Dall'interno del bosco intese un gemito.</p>
            <p>Ester s'arrestò sorpresa, si guardò intorno, ma nulla vide.</p>
            <p>- Mi sarò ingannata - pensò, e riprese la sua via.</p>
            <p>Il gemito si rinnovò.</p>
            <p>- Per l'inferno!... - mormorò essa - che è successo?...</p>
            <p>Tornò indietro, tese l'orecchio, e vide, dietro il tronco di un
                                        grosso albero, una forma umana che si agitava.</p>
            <p>Quella forma umana era la vecchia della grotta.</p>
            <p>La vecchia dibattevasi agonizzante, si strisciava carponi,
                                        cercava aggrapparsi all'albero contro il cui tronco appoggiò
                                        il capo - le usciva dalla gola un rantolo soffocato, s'era
                                        strappato colla mano convulsa e raggrinzita il davanti del
                                        vestito, e mostrava al collo una profonda morsicatura, uno
                                        strappo sanguinoso.</p>
            <p>Ester impallidì.</p>
            <p>La faccia della vecchia, già orrida, era resa più orrida dal
                                        sangue e dal fango che le impiastricciavano tutto il
                                        viso.</p>
            <p>La parola non usciva già più intelligibile dalle sue labbra; i
                                        suoi piccoli occhietti soltanto conservavano ancora
                                        un'espressione d'odio e di ferocia selvaggia.</p>
            <p>- Saprò qualche cosa - pensò Ester; ed essa, l'elegante damerino,
                                        si chinò su quell'immondo cencio e fissò in volto la
                                        vecchia, chiedendo a quelle labbra, sformate più ancora
                                        dagli spasimi dell'agonia, una parola; a quella mano sudicia
                                        e sanguinolenta, un gesto.</p>
            <p>La mano si stese verso la casa - i piccoli occhietti della
                                        vecchia accompagnarono quel gesto colla loro espressione
                                        feroce.</p>
            <p>- Chi c'era là?... - chiese Ester.</p>
            <p>La donna fece uno sforzo per parlare, ma non le uscì dalla bocca
                                        che una bava sanguigna.</p>
            <p>- Là!... - ripetè essa - là!...</p>
            <p>Provò un ultimo sussulto, le si arrovesciarono le pupille, agitò
                                        le braccia, e ricadde.</p>
            <p>Era morta.</p>
            <p>*</p>
            <p>Quando Ester uscì dal bosco, dove era stata trattenuta
                                        provvidenzialmente da quella agonia a cui fu costretta ad
                                        assistere, mentre Bianca, Arturo, Peppe ed il
                                                <emph>Guercio</emph> se la svignavano, ella aveva
                                        tutto il diritto di intravvederlo il dramma; non l'aveva
                                        forse ancora innanzi agli occhi in quella vecchia
                                        agonizzante? quale prologo per una catastrofe che avrebbe
                                        forse provocata lei!...</p>
            <p>Ester si sentì defraudata.</p>
            <p>Dal dramma ideato ed intravvisto, si passava alla commedia più
                                        piana; una scena alla <emph>Goldoni</emph> invece d'un
                                        finale alla <emph>Dennery</emph> - laggiù una morta mezzo
                                        sbranata - qui un campagnuolo a tavola colla sua metà, col
                                        suo berretto in mano, colla faccia sorridente, e che
                                        null'altro pareva chiedere tranne il permesso di tornare a
                                        sbocconcellare il resto dell'anitra già attaccata.</p>
            <p>Tutt'intorno, una calma serena - un bimbo che tirava le gonnelle
                                        alla mamma, chiedendo la sua parte.</p>
            <p>
               <emph>Orlando</emph>, soltanto, incatenato nella sua cuccia,
                                        stonava, in mezzo a quel sereno quadro d'una placidezza
                                        tutt'affatto pastorale.</p>
            <p>Egli ringhiava cupamente dal fondo della cuccia, e parve ad Ester
                                        che sulle sue zampe, come sulle grosse sue labbra, avesse
                                        del sangue.</p>
         </div>
         <div xml:id="IT01027" type="chapter" n="27">
            <head>CAPITOLO XXVII</head>
            <head>ALLA «COLOMBA BIANCA»</head>
            <p>Quest'insegna spicca alla porta d'un modesto albergo, in una di
                                        quelle vie che fiancheggiano il lungo muraglione della villa
                                        reale di cui va superba Caserta.</p>
            <p>La colomba c'è, anzi ce ne sono due, tantochè potevano anche
                                        chiamarlo: l'Albergo delle due Colombe.... molto più che
                                        sono dipinte abbastanza bene, sull'insegna, in atto di
                                        prodigarsi le più dolci carezze.</p>
            <p>Sembra quasi che le loro ali siano agitate da un fremito - pare
                                        che si becchino, che si bacino - mentre alle due finestre da
                                        cui si vede il parco colla sua cascata, co' suoi viali
                                        ombrosi, colle sue aiuole di fiori, adorne di statue, fanno
                                        spesso capolino e appaiono e scompaiono per riapparire,
                                        due.... anzi quattro affascinanti occhioni neri, proprietà
                                        assoluta e naturale delle due figlie dell'ostessa,
                                        rispettabile proprietaria dell'albergo.</p>
            <p>Gli avventori ed i forestieri che, all'ora della colazione o del
                                        pranzo, ne affollano le modeste sale, vi trovano quasi del
                                        lusso, i giovanotti casertani trovano che, oltre al pranzo
                                        od alle <emph>mezzette</emph>, gli occhi delle due colombe
                                        sono anch'essi qualche cosa di più, e trovano che il pittore
                                        dell'insegna non poteva avere avuta migliore ispirazione.
                                        Alle fanciulle non costa alcuna fatica il sorridere - la
                                        mamma non va in collera - e si è infine beati e felici nel
                                        migliore degli alberghi.</p>
            <p>*</p>
            <p>Siamo in piena fiera - la piazza è ingombra di baracche - un
                                        cavadenti arringa il popolo dall'alto del suo carrozzone a
                                        due cavalli - vende per 15 centesimi un toccasana per tutti
                                        i mali possibili - fa raddrizzare i gobbi, correndo loro
                                        dietro con un enorme spadone - unge le gambe ai rachitici,
                                        che vanno via svelti come se non lo <emph>fossero mai
                                                stati</emph> - ed opera miracoli tali da sbalordire
                                        san Gennaro, che in fatto di miracoli continua a farne anche
                                        dopo morto, per non perderne l'abito.</p>
            <p>Si vendono scialli di Persia per due lire, e fazzoletti che
                                        sembrano lenzuoli per dieci soldi - i bimbi soffiano a
                                        perdifiato nelle trombettine e negli zufoli e ne traggono di
                                        quelle armonie che farebbero impazzire un sordo - si grida
                                        da ogni parte - si urla - si strepita, e la folla ride,
                                        guarda, mercanteggia e compra, poichè è un'occasione che
                                        capita una volta l'anno e le buone occasioni non bisogna
                                        lasciarle scappare.</p>
            <p>Innanzi ad un baraccone di saltimbanchi c'è schierata un'infinità
                                        di gente; un <emph>pierrot</emph>, sul cui volto la terra
                                        rossa colla quale si è imbrattato impedisce di scorgere il
                                        macilento pallore, ha steso a sè dinanzi un tappeto, e per
                                        dare un'idea, al popolo, di quello che saprà compiere
                                        nell'interno della baracca, giuoca con un piccolo
                                        marmocchio, che egli qualifica per la meraviglia delle
                                        meraviglie in fatto di acrobatismo.</p>
            <p>Egli è sdraiato colla pancia in su sovra il tappeto, servibile a
                                        tutt'altro che ad impedire l'ammaccatura delle ossa sul
                                        ciottolato della strada, prende il bambino coi piedi sotto
                                        le ascelle e gli dice:</p>
            <p>- Attento!...</p>
            <p>Volgendosi quindi alla folla, nella strana ed abbastanza incomoda
                                        posizione in cui si trova, rivolge ai presenti questo
                                        discorso:</p>
            <p>- Signori.... la scimmia è una scimmia!... si sa.... e le scimmie
                                        hanno una speciale elasticità nelle membra, che le rende
                                        atte a qualsiasi slancio. I jaguari delle foreste americane
                                        sono capaci di appostarsi sopra un albero alto più di cento
                                        piedi per aspettare la preda e gettarsi poi sulla
                                        suddetta.... che afferrano per il collo e sbranano coi loro
                                        denti, come colle loro unghie.</p>
            <p>La folla freme all'idea di quel salto a cento piedi di altezza,
                                        con relativo squartamento, specialità selvaggia dei jaguari,
                                        ed il <emph>pierrot</emph>, approfittando del prodotto
                                        effetto, continua:</p>
            <p>- Ma un bambino non è una scimmia.... o signori.... - e non è
                                        neppure un jaguaro delle foreste americane!...</p>
            <p>Uno scroscio di risa accoglie queste parole.</p>
            <p>- Sapete che cos'è questo bambino?... - prosegue il
                                                <emph>pierrot</emph>, imprimendo qualche lieve
                                        sobbalzo a quel povero corpicino esile e malaticcio: - è la
                                        meraviglia delle meraviglie, o signori, rivale
                                        nientemeno.... che del celebre <emph>Sbalatoff</emph>! Lo
                                        conoscete voi <emph>Sbalatoff</emph>?... No.... mi
                                        risponderete, ma che importa? A Pietroburgo,
                                                <emph>Sbalatoff</emph> è soprannominato
                                                <emph>l'aquila del Mississipì</emph>!... Sapete voi
                                        che cosa sia <emph>l'aquila del Mississipì?</emph> - No....
                                        mi risponderete.</p>
            <p>La folla spalanca tanto d'occhi, abbagliata da quello sfoggio di
                                        erudizione inqualificabile.</p>
            <p>- Che cosa sarà l'<emph>aquila del Mississipì?</emph>... - pare
                                        che ciascuno si chiegga.</p>
            <p>- Essa non è... ciò che è questo fanciullo.... - conchiude il
                                                <emph>pierrot</emph>.</p>
            <p>Delusi nella loro aspettativa, tutti i componenti quel gruppo che
                                        attorniava il pagliaccio si guardano in faccia e sembra loro
                                        che la definizione <emph>dell'aquila del Mississipì</emph>
                                        non sia nè molto chiara nè troppo persuadente.</p>
            <p>Quello che sembra chiaro a qualcuno è una cosa sola.... - ed è,
                                        che quella meraviglia delle meraviglie, il celebre e grande
                                                <emph>Sbalatoff</emph>, non sa far altro che
                                        starsene da un quarto d'ora sospeso per aria col piede del
                                                <emph>pierrot</emph> sotto le ascelle, e si
                                        persuadono, che in fatto di esercizi ginnastici egli non sia
                                        quella tale aquila di cui parlava il pagliaccio.</p>
            <p>Del Mississipì non se ne curavano, e poco premeva loro di sapere,
                                        che cosa fosse; ma, come aquila, avrebbe pur dovuto fare
                                        qualche cosa.</p>
            <p>Il pagliaccio, dal canto suo, nella posizione in cui si trovava,
                                        così poco adatta per fare un discorso e per tenerlo così
                                        lungo, ansava penosamente.</p>
            <p>Grosse stille di sudore gli gocciolavano dalla fronte, e lo
                                        sguardo che volgeva sulla folla, in attesa che a qualcuno
                                        fosse venuta la buona idea di gittare qualche soldo sul
                                        tappeto, aveva qualche cosa di straziante.</p>
            <p>Tutti invece aspettavansi d'assistere alle prodezze del rivale di
                                                <emph>Sbalatoff</emph>; quel preambolo a nulla aveva
                                        servito, e visto che le prodezze suaccennate si facevano
                                        troppo aspettare, stavano già per andarsene.</p>
            <p>Da comica.... come era incominciata, la scena stava per diventare
                                        drammatica.</p>
            <p>Il volto del pagliaccio, anzi, diremo meglio, del povero padre di
                                        quel fanciullo, impallidiva sempre più sotto alla
                                                <emph>truccatura</emph> rossa e gialla che lo
                                        mascherava; la parola usciva a fatica dalle sue labbra
                                        contratte, e dopo aver rivolto alla folla quell'ultimo suo
                                        sguardo supplice, lo fissò sul bambino, che, sebbene
                                        sostenuto dai piedi del pagliaccio, non poteva più reggersi
                                        e si era lasciato ricadere sul petto la bella testolina.</p>
            <p>Non aveva mandato neppure un gemito, la povera creaturina, ma era
                                        certo che da un momento all'altro sarebbe caduta sul
                                        tappeto, e null'altro poteva forse desiderare se non che
                                        quell'estremo intorpidimento, per essere sottratta ad uno
                                        strazio che sorpassava le sue forze.</p>
            <p>L'uno e l'altro avevano fame!...</p>
            <p>Eppure nessuno indovinava l'angoscia di quei due esseri, a cui
                                        sarebbe bastato un po' di forza, un salto, od una capriola,
                                        per strappare dall'ammirazione popolare pochi soldi da
                                        potere sfamarsi.</p>
            <p>Che cos'era invece per essi quel marmocchio mezzo morto.... colle
                                        sue maglie sdrucite e col suo giubbettino stellato?...</p>
            <p>Una cosa.... floscia, che pareva uno straccio.</p>
            <p>Che cos'era quel pagliaccio disteso da un quarto d'ora su quel
                                        tappeto, colle reni ammaccate, e che parlava loro di
                                        meraviglie, di aquile e di <emph>Sbalatoff</emph>?</p>
            <p>Era qualche cosa di grottesco, fino a cui non arrivava la
                                        pietà.</p>
            <p>Essi erano là per ridere e per vedere dei giuochi.... e.... tanto
                                        peggio per lui, se non manteneva le sue promesse.</p>
            <p>Bisognava dunque risolversi, finirla; ed il pagliaccio, con
                                        supremo sforzo, sollevatosi a metà del corpo, si riaccomodò
                                        il bambino sui piedi come meglio potè, e colse quel momento
                                        per susurrargli all'orecchio a bassa voce, mentre egli
                                        rivolgeva sopra lui i suoi occhi languidi:</p>
            <p>- Coraggio.... fa' un salto.... attento, mangeremo poi.</p>
            <p>- Signori....- disse subito dopo, volgendosi alla folla - sapete
                                        che cosa fa l'<emph>aquila del Mississipì</emph>?...</p>
            <p>Il bambino battè l'una contro l'altra le sue due manine e
                                        sorrise.</p>
            <p>Il <emph>pierrot</emph> si atteggiò in modo da poter imprimergli
                                        un vigoroso slancio.</p>
            <p>- Attento!... - gridò il pagliaccio.</p>
            <p>- Pronto!... - rispose il bimbo.</p>
            <p>Il bimbo fu lanciato in aria, l'uomo fece per rizzarsi,
                                        sdrucciolò; dalla folla si levò un grido di spavento.</p>
            <p>Mentre l'uomo sdrucciolava, aveva veduto il bimbo ripiegarsi su
                                        sè stesso, e sarebbe caduto malamente sul selciato della
                                        piazza, se un monello, fattosi strada fra quella massa, non
                                        si fosse slanciato innanzi e non l'avesse ricevuto fra le
                                        sue braccia.</p>
            <p>*</p>
            <p>Il colpo di scena era imprevisto, la folla applaudì.</p>
            <p>Il monello deponeva il bimbo fra le braccia del pagliaccio, e
                                        dopo averlo accarezzato, trattosi dalle tasche della giubba
                                        un piccolo pane, glielo spezzò e glielo diede, noncurante
                                        del mormorìo che facevasi intorno a lui.</p>
            <p>Era una scena strana, bizzarra; non si rideva più: ma il monello
                                        doveva avere un programma ben più completo da mettere in
                                        esecuzione, poichè, rivoltosi alla folla con un risolino
                                        canzonatorio:</p>
            <p>- Volete sapere che cosa fa l'Aquila? - esclamò egli,
                                        riprendendo, per così dire, la scena dal punto stesso in cui
                                        l'aveva interrotta: - Prima di volare, mangia.</p>
            <p>Egli accennò il bambino, che divorava il suo pane, mentre il
                                                <emph>pierrot</emph> se lo stringeva al petto
                                        coprendolo di baci.</p>
            <p>- E sapete che cosa faceva <emph>Sbalatoff</emph>? - continuò il
                                        monello.</p>
            <p>Egli si tolse la giubba, e sullo stesso tappeto che doveva essere
                                        il campo d'azione delle gesta del pagliaccio, spiccò tali
                                        salti, e d'una tale acrobaticità, che la folla, commossa, si
                                        abbandonò ad uno di quegli entusiasmi che non si possono
                                        descrivere.</p>
            <p>Al programma del monello mancava però ancora la coda.</p>
            <p>Egli accennò il piatto di stagno, su cui lo sguardo supplice del
                                        pagliaccio aveva cercato invano di attirare l'attenzione
                                        degli spettatori, e disse loro con un inchino pieno di
                                        grazia:</p>
            <p>- Signori, per l'Aquila che ha fame, se volete che voli più
                                        tardi!</p>
            <p>Sul tappeto come sul piatto cadde una vera tempesta di
                                        monete.</p>
            <p>Le donne ed i vecchi piangevano. Si fece tale un chiasso, che la
                                        piazza si gremì di popolo.</p>
            <p>*</p>
            <p>Il saltimbanco era così sbalordito da quanto succedeva intorno a
                                        lui, che sul suo volto scorgevasi una specie di
                                        inebetimento.</p>
            <p>Egli volgeva lo sguardo ora sulla folla, ora sul suo piccino,
                                        occupato esclusivamente a divorare il suo pane, e non
                                        sembrava neppure impressionato da quel monello che,
                                        rimessasi la giubba, raccoglieva le monete gettate nel suo
                                        berretto che minacciava d'esserne sfondato, mentre con
                                        un'occhiataccia furba, che faceva sorridere gli astanti, li
                                        induceva a dargliene delle altre.</p>
            <p>Egli aveva forse salvata la vita al suo piccino; erasi
                                        improvvisato acrobata, erasi fatto provvidenza.... e
                                        sembrava non accorgersi neppure d'aver fatte tutte queste
                                        belle cose, occupato com'era da quel suo affaccendamento. Si
                                        pavoneggiava un po', sì.... dinanzi alle mamme che lo
                                        divoravano cogli occhi, ed alle fanciulle che gli
                                        sorridevano, ma lo faceva però con tanta grazia, ed in
                                        quella sua spavalderia birichinesca c'era tanta semplicità,
                                        che a più d'uno veniva la voglia di saltargli al collo.</p>
            <p>- Ecco per l'aquila! - esclamò egli, presentando al
                                                <emph>pierrot</emph> l'enorme cumulo di monete che
                                        aveva raccolte nel berretto.</p>
            <p>Il pover uomo si sentì come scosso improvvisamente da un sogno al
                                        suono di quella voce; la commozione a cui era soggetto gli
                                        fece groppo alla gola, mentre avrebbe voluto pur dire
                                        qualche cosa.... - fissò il monello, gli si empirono gli
                                        occhi di lagrime, dal petto gli eruppe un singhiozzo, si
                                        gettò su lui con una specie di slancio selvaggio, e lo
                                        coperse di baci con una frenesia delirante.</p>
            <p>Le monete ricascarono sul tappeto, la folla battè le mani.</p>
            <p>Si era improvvisata sotto a' suoi occhi una di quelle scene da
                                        gran dramma, col suo bravo <foreign xml:lang="la">Deus ex
                                                machina</foreign> che accomoda tutto, colla sua
                                        brava mano di Dio.... nel momento della catastrofe.</p>
            <p>E questa scena, prima straziante in ogni suo particolare, ora
                                        resa stupenda dall'imprevisto.... era reale.</p>
            <p>Vi avevano preso parte tutti.</p>
            <p>Ne erano protagonisti quel bambino e quel padre che avevano fame,
                                        quel ragazzaccio.... saltato fuori Dio sa da dove, e quegli
                                        spettatori che eransi fatti attori, poichè avevano concorso
                                        coll'opera loro a compirne lo scioglimento.</p>
            <p>- Viva!... bravo!... bene! - si gridava da tutte le parti - e
                                        quello che naturalmente doveva succedere, successe.</p>
            <p>Una brava donna, dalla faccia rubiconda, si prese fra le braccia
                                        quel bel fanciullo che pareva un amorino, ad onta delle sue
                                        magliettine sdrucite e della sua giubbettina a stelle.</p>
            <p>Un vecchio contadino vestito da festa, con una <emph>coda di
                                                rondine</emph> di fustagno, con tanto di cilindro e
                                        col suo bravo panciotto a quadrettoni rossi e neri, diede
                                        braccio al <emph>pierrot</emph> - il monello ebbe un da fare
                                        indiavolato per non essere portato in trionfo da quella
                                        brava gente, che nel suo entusiasmo avrebbe compromesse le
                                        sue ossa, stritolandogliele a forza di espansivi
                                        soffocamenti.</p>
            <p>Si fece un involto delle monete, che furono consegnate al
                                        pagliaccio, e si cercò un'osteria.</p>
            <p>Che cosa non finisce all'osteria?...</p>
            <p>I trionfatori romani si potevano permettere il triclinio; per
                                        quella brava gente, invece, ad onta che lì.... sotto il loro
                                        naso.... sfolgorassero le magnificenze del palazzo di
                                        Ferdinando di Napoli, Caserta non poteva offrir loro che le
                                        modeste sale d'una locanda, e le colombe della <emph>Colomba
                                                bianca</emph> sembrava che battessero le ali per
                                        chiamarveli.</p>
            <p>- Alla <emph>Colomba bianca</emph>.... - gridò il contadino.</p>
            <p>- Alla <emph>Colomba bianca</emph>!... - ripetè il monello, e vi
                                        aggiunse un....</p>
            <p>- Corpo di!... - come dice il <emph>Guercio</emph> - ce lo
                                        troveremo anche lui.</p>
         </div>
         <div xml:id="IT01028" type="chapter" n="28">
            <head>Capitolo XXVIII</head>
            <head>IN FAMIGLIA</head>
            <p>Anche senza quell'esclamazione rivelatrice, i lettori e le
                                        lettrici l'avranno riconosciuto.</p>
            <p>Un'azione come quella non poteva essere fatta che da lui.... da
                                        quella canaglia del nostro Peppe, e sarebbe stato un
                                        volergli rubare la parte di simpatia che gli spetta di pieno
                                        diritto, sostituendogli un altro eroe qualunque.</p>
            <p>Ma che fa a Caserta?... e se c'è lui.... allora....</p>
            <p>Precisamente!...</p>
            <p>Il resto viene da sè: ci deve essere Bianca, ci devono essere
                                        Arturo ed il <emph>Guercio</emph>.</p>
            <p>*</p>
            <p>Arturo, lasciando il casolare di Tita in Ciociaria, l'ha pensata
                                        infatti da persona che non ha la testa nelle nuvole.</p>
            <p>Bisognava allon<emph>tana</emph>rsi da Roma; la più semplice
                                        misura di prudenza glielo imponeva: aveva delle faccende a
                                        Capua, avea trovati protettori a Bianca per farle
                                        patrocinare dinanzi al tribunale della curia vescovile di
                                        Roma l'affare dell'eredità contestatale.</p>
            <p>Bianca aveva bisogno di calma, a Caserta ne troverebbe; egli vi
                                        conosceva una brava famiglia, che della brava gente ce n'è
                                        dappertutto, senza che per questo vi manchi.... anche quella
                                        che non c'è.... e vi portò la sua Bianca.</p>
            <p>Vi è dunque da due giorni; la vecchia ne è stata avvisata, e non
                                        le dovrebbero mancare presto neppure i baci della sua
                                        vecchia nonna, che deve morire dalla voglia di sentirsela un
                                        po' sulle ginocchia per tirar giù quattro brontolatine a
                                        modo suo.</p>
            <p>....................................................................</p>
            <p>All'albergo della <emph>Colomba bianca</emph> si era in piena
                                        baldoria. Si andava a gara per riempire il vuoto operato dal
                                        digiuno nello stomaco del saltimbanco, ed in
                                        quell'entusiasmo umanitario, che si scatenava su lui con una
                                        specie di delirio, le sue facoltà digestive erano poste alla
                                        più assoluta delle prove.</p>
            <p>Al piccolo <emph>Sbalatoff</emph> avevano fatto bere persino del
                                        Marsala, i suoi begli occhiettini luccicavano, e tutto
                                        l'idealismo di quel suo visettino pallido che si poteva
                                        paragonare a quello dei <emph>putti</emph> di marmo scolpiti
                                        sulle colonne, sui cornicioni o di fianco agli acquasantini
                                        delle chiese, aveva subìto una trasformazione compiuta.</p>
            <p>Si poteva paragonare ad un piccolo <emph>Bacco</emph>, a cui non
                                        mancasse che la botte per montarci su.</p>
            <p>Era però incantevole anche così.... e la donna che l'aveva preso
                                        in braccio se ne augurava una copia conforme, lanciando
                                        verso il marito delle occhiatacce che lo colpivano sul
                                        vivo.... nella sua doppia qualità d'uomo.... e di
                                        consorte....</p>
            <p>- Bisognerebbe dirglielo, adesso!... - gridava il saltimbanco fra
                                        una risata ed un bicchiere - bisognerebbe dirglielo,
                                        adesso.... di fare il <emph>volo dell'aquila</emph>!...- ed
                                        il piccino, a quell'invito, smaniava come un ossesso e
                                        pestava i piedi, trattenuto a stento dalle braccia erculee
                                        della sua protettrice, e seguitando a strillare, che voleva
                                        fare il <emph>volo dell'aquila</emph>!...</p>
            <p>Peppe, re alla sua volta di quella festa, finì col calmarlo
                                        porgendogli un pezzo di pasticcio sul quale, in mancanza di
                                        artigli aquilini, egli cacciò i suoi denti bianchi che
                                        fecero <foreign xml:lang="la">mirabilia!</foreign>...</p>
            <p>*</p>
            <p>Un nuovo personaggio, sconosciuto a quelli della brigata, ma ben
                                        noto alle lettrici, erasi fermato da qualche momento sulla
                                        porta della sala - godevasi quella scena col più espressivo
                                        de' suoi sorrisi, e guardava tutto e tutti col suo unico
                                        occhio, che in certe occasioni sapeva far valere per
                                        quattro.</p>
            <p>Era il nostro <emph>Guercio</emph>.</p>
            <p>Aveva sapute le gesta di quella canaglia di Peppe, e veniva a
                                        goderselo tutto, fiero di quella specie di paternità <emph>a
                                                modo suo</emph> che aveva esercitata su lui.</p>
            <p>- Ne faremo qualche cosa.... corpo di!... - mormorava egli -
                                        certo, che ne faremo qualche cosa!...</p>
            <p>Il monello lo vide e gli corse incontro.</p>
            <p>- Evviva papà Pietro!... - esclamò egli, e trattolo per mano fino
                                        alla tavola, lo presentò ai commensali.</p>
            <p>- Pare che comandi lui.... qui.... - borbottò il
                                                <emph>Guercio</emph> contraccambiando i saluti della
                                        brigata.</p>
            <p>- Ed ha ragione!... certo.... che ha ragione.... - gridò un
                                        vecchietto rubizzo, che provò a Peppe con uno scappellotto
                                        tutto lo slancio della sua ammirazione; - dopo quello che ha
                                        fatto, egli non ha che da chiedere.</p>
            <p>- Un posto per papà Pietro - urlò il monello, saltando sopra una
                                        sedia.</p>
            <p>Tutti si alzarono.</p>
            <p>Era un'ovazione per riverbero, che il <emph>Guercio</emph> non si
                                        sarebbe aspettata, ma egli sapeva far bene le cose sue....
                                        ed avere, a tempo.... della dignità.</p>
            <p>S'inchinò, sedette, furono riempiti i bicchieri, ed un'ora dopo,
                                        il <emph>Guercio</emph> anch'egli, benchè avesse premesso
                                        che i ragazzi sono ragazzi, e che non è bene riscaldar loro
                                        il cervello, trasportato a sua volta dall'entusiasmo
                                        generale e dalle bottiglie sturate, finì coll'intonargli un
                                                <emph>osanna</emph>.</p>
            <p>Le idee predominanti del <emph>Guercio</emph> in fatto di
                                                <emph>doveri</emph>.... compreso quello di rubare
                                                <emph>onestamente</emph>.... quando si appartiene
                                                <emph>onestamente</emph> ad una banda.... come
                                        d'essere galantuomini quando non si voglia più.... esser
                                        ladri, i lettori le conoscono...., ed egli sfoderò tali
                                        teorie, che gli ospiti della <emph>Colomba bianca</emph>,
                                        sbalorditi e sorpresi, se avessero avuta a loro disposizione
                                        una cattedra, gliela avrebbero offerta per acclamazione,
                                        certi che i loro figli sarebbero diventati qualche cosa di
                                        straordinario.</p>
            <p>....................................................................</p>
            <p>- E dire.... - pensava il <emph>Guercio</emph> tra sè - che
                                        quella <emph>canaglia</emph> di <emph>laggiù</emph>.... non
                                        mi ha mai voluto comprendere.</p>
            <p>Dall'altezza a cui erasi elevato, egli aveva trovato una frase
                                        olimpica.... per fulminare i suoi ex-soci del
                                                <emph>puntarolo</emph>.... Li aveva chiamati:
                                                <emph>quella canaglia di laggiù</emph>!...</p>
            <p>Se quella infatti era la bolgia, questo era l'Eden, un Eden dove,
                                        invece degli incensi, fumavano, è vero, degli intingoli con
                                        patate, e dove, invece del nettare, si beveva dell'Orvieto,
                                        dell'Asprigna e del Caluso!...</p>
         </div>
         <div xml:id="IT01029" type="chapter" n="29">
            <head>CAPITOLO XXIX</head>
            <head>TURBAMENTI</head>
            <p>Mi permetto di far da guida a quella mia tal.... bionda
                                        lettrice...., ed è un ufficio che assumerei tanto
                                        volentieri....</p>
            <p>Sentirei il mio braccio appoggiato al suo.... si camminerebbe
                                        l'uno accanto all'altra, pensando molte cose.... senza
                                        dirsene forse alcuna.... ma scommetto che indovinerei tutto
                                        quello che mi vorrebbe dire....; indovinerebbe ella ciò che
                                        vorrei dirle io?...</p>
            <p>....................................................................</p>
            <p>Ebbene, Bianca ed Arturo passeggiano propriamente così.</p>
            <p>Li vuol vedere?...</p>
            <p>Venga con me: siamo in una casetta piccina piccina, una specie di
                                        nido...., verso cui Bianca ed Arturo si avviano guardando il
                                        cielo, i monti, i campi, e guardandosi un po'
                                        anch'essi....</p>
            <p>Il nido non l'hanno fatto loro, come le rondini.... ma che
                                        importa?...</p>
            <p>L'hanno trovato bell'e fatto.... per mezzo della famiglia alla
                                        cui protezione aveva già ricorso il nostro innamorato,
                                        perchè gli innamorati.... si sa.... metterebbero sottosopra
                                        tutto il mondo.... ed il resto per sopra più.... pur di
                                        conseguire il loro scopo.</p>
            <p>- Sono in Caserta?...</p>
            <p>- No, fuori....</p>
            <p>- Distanti?...</p>
            <p>- No.... poco.... In campagna.</p>
            <p>Le labbra della mia lettrice si compongono ad un grazioso
                                        risolino: un risolino che mette in mostra tutta la doppia
                                        fila de' suoi dentini bianchi; e con quel risolino vuol
                                        dirmi:</p>
            <p>- Ma sa.... che la sua Bianca ed il suo Arturo.... hanno una
                                        grande smania per la campagna!...</p>
            <p>- Darebbe loro torto?...</p>
            <p>- No.</p>
            <p>- Dunque?...</p>
            <p>- Vada per la campagna caser<emph>tana</emph>!... Mi ha detto che
                                        passeggiano, mi pare.</p>
            <p>- Già.</p>
            <p>- Li ha veduti?...</p>
            <p>- Non ancora....</p>
            <p>- Sono là.</p>
            <p>- Dove?...</p>
            <p>- Sotto quel viale.... un luogo delizioso.... per discorrere di
                                        tante cose.... per guardarsi quando non si voglia
                                        discorrere.... per starsene colle mani nelle mani....
                                        guardando il cielo, gli alberi ed i passerotti.... - Il
                                        cielo è azzurro come i loro pensieri - gli alberi sono verdi
                                        come la speranza e come le tasche di un poeta - la vecchia
                                        nonna se la divora cogli occhi la sua Bianca! - le ha già
                                        dati tanti baci, da lasciargliene il segno sulle guance - ha
                                        dato ad Arturo la sua brava lavata di capo, come si deve -
                                        l'ha baciato anche lui.... però, ed ha finito con esclamare,
                                        gettandoli uno fra le braccia dell'altra: - Amatevi.... e se
                                        anche non la spunteremo coll'affare dell'eredità.... ora che
                                        ho saputo tante cose.... i conti col marchese saprò farli
                                        io. -</p>
            <p>- Idillio compiuto, dunque!...</p>
            <p>- Mi pare!....</p>
            <p>- Compiuto?... - insiste la mia bella lettrice.... che non sembra
                                        persuasa.... - e Peppe?...</p>
            <p>- Sicuro!... me ne dimenticavo.</p>
            <p>Le sue prodezze acrobatiche si sono sapute da tutti, ed egli non
                                        ha mancato di raccontarle anche a chi non le voleva
                                        sapere.</p>
            <p>Bianca ed Arturo e la nonna ne andarono in estasi - le padroncine
                                        della <emph>Colomba bianca</emph> hanno fatto altrettanto;
                                        era ospitato all'albergo, ma la vecchia lo volle con sè - il
                                        saltimbanco, in grazia sua, vede affollata ogni giorno la
                                        baracca che ha potuto erigere in piazza - e Peppe vi fa
                                        delle scappate di quando in quando, insegnando dei salti
                                        nuovi al piccolo <emph>Sbalatoff</emph>, che si è fatto
                                        bianco e rosso come una pesca.</p>
            <p>*</p>
            <p>Di tutti i personaggi, infine, che sono riuniti in quella specie
                                        di oasi - il solo che si tenga in disparte, cupo e
                                        preoccupato da tristi pensieri, è il <emph>Guercio</emph>.
                                        Si direbbe un mastino che gironza qua e là, intorno alla
                                        casa di cui fu fatto il custode, inquieto ad ogni rumore che
                                        giunga fino a lui, colle orecchie dritte, col naso per aria,
                                        mandando ad ogni istante dei ringhi cupi e minacciosi.</p>
            <p>Ad onta però degli irrequieti brontolamenti del
                                                <emph>Guercio</emph> che vi gironzava dintorno,
                                        nella casetta alla quale abbiamo accennato si è in pieno
                                        affaccendamento.</p>
            <p>La bella testolina di Bianca non è mai stata tanto raggiante -
                                        non dirò di <emph>pallore</emph>, ma di gioia - d'una di
                                        quelle gioie così vere, così sentite, che sentono
                                        l'istintivo bisogno di traboccare dall'anima.</p>
            <p>Del resto, il movente di tale effusione non poteva essere più
                                        legittimo, più naturale.</p>
            <p>Arturo è presso di lei; ha con sè la nonna, ha Peppe, il quale è
                                        tutto affaccendato a scombussolare tutto ciò che la vecchia
                                        Anna mette in ordine, e che ad ognuna delle sue occhiate
                                        fulminanti risponde con una smorfia.</p>
            <p>Egli ha fatto ruzzolare per terra, e c'è montato su coi piedi,
                                        nientemeno che un velo bianco diligentemente disteso sopra
                                        una tavola, mentre accanto a quel velo c'era una splendida
                                        veste bianca a cui non mancavano che pochi nastri per essere
                                        compiuta.</p>
            <p>Anche a Bianca doveva esser caro quel velo!</p>
            <p>Peppe lo pensò. Raccolse il velo con un sorriso, e lo rimise
                                        accuratamente al suo posto.</p>
            <p>La fanciulla di quando in quando sorride e si fa rossa.... Arturo
                                        la contempla con occhi pregni d'amore e.... e la vecchia si
                                        soffia il naso sbirciando al di sopra dei suoi occhiali
                                        quella coppia innamorata, con un par di occhiettini a cui
                                        una bella lagrimona aggiunge una lucentezza maggiore.</p>
            <p>....................................................................</p>
            <p>....................................................................</p>
            <p>Sono circa le undici, e l'affaccendamento continua.</p>
            <p>Sulla strada che conduce alla casetta c'è un viavai di gente.
                                        Arrivano due carrozze. Da esse scendono quattro persone, due
                                        uomini e due signore; entrano in casa, ci stanno un momento.
                                        Intanto arriva un'altra carrozza. Bianca vi sale, sorretta
                                        dalla nonna, che per la solenne occasione s'era indossato
                                        l'abito riservato da sessanta anni per le grandi occasioni,
                                        con nastri alla cuffia e con un magnifico scialle di
                                        pizzo.</p>
            <p>Bianca, col suo candido velo, con la bianca veste adorna di
                                        fiori, sembra un essere aereo, una di quelle visioni
                                        intravviste soltanto nei sogni.</p>
            <p>I cocchieri fanno schioccare allegramente le loro fruste; i
                                        cavalli sbuffano, s'impennano, partono; e le carrozze,
                                        ravvolte in una nube di polvere, non si fermano che dinanzi
                                        alla chiesa maggiore di Santa Lucia.</p>
            <p>Un'ora dopo, tutto era finito.</p>
            <p>*</p>
            <p>La casetta animata prima da tanto movimento è rimasta deserta. La
                                        vecchia Anna un po' colle brusche un poco colle buone era
                                        riuscita a persuadere Peppe di restarci ad attendere il
                                        ritorno degli sposi.... ma che!... Peppe sentiva di
                                        morirci.... aveva il suo abito da festa anche lui da
                                        sfoggiare; perchè starsene lì.... ad aspettarli? Egli si
                                        affacciò alla finestra - stette immobile ad ascoltare,
                                        finchè non sentì più lo scalpitar dei cavalli - seguì collo
                                        sguardo la nube di polvere che si lasciavano dietro e che
                                        avvolgeva tutto in una specie di nube gialla....</p>
            <p>- <emph>Filiamo</emph>!... - disse a sè stesso.</p>
            <p>Stava per staccarsi dalla finestra, ma trasalì
                                        improvvisamente.</p>
            <p>Eragli sembrato di vedere un uomo dietro la siepe dell'orto su'
                                        cui sentierucci aveva sfoggiato un'infinità di capriole.</p>
            <p>Egli si trasse indietro colla sua furberia abituale, ma il cuore
                                        gli palpitava in petto con strana violenza.</p>
            <p>Ebbe egli forse istintivamente il presentimento d'una sventura?
                                        Fiutò vicino un pericolo? Non lo sapeva.</p>
            <p>Eragli sembrato che quell'uomo si fosse chinato e nascosto dietro
                                        la siepe quando egli per caso guardò verso l'orto.</p>
            <p>La vecchia Anna, per assicurarsi che egli non potesse disturbare
                                        colle sue monellate la severità della cerimonia,
                                        persuasissima che le sue raccomandazioni, come le promesse
                                        di Peppe, erano valide sino ad un certo punto, ma non erano
                                        moneta corrente su cui fare troppo calcolo, aveva pensato
                                        bene di chiuderlo in casa.</p>
            <p>Era dunque prigioniero, ma che cos'era per lui scavalcare un
                                        balcone? attaccarsi ad una ferrata e trovarsi là mentre
                                        uscivano dalla chiesa, per provare loro che era capace di
                                        fare.... quello che voleva lui?...</p>
            <p>Il suo piano egli l'aveva già ideato, ma se l'uomo da lui veduto,
                                        o che aveva creduto di vedere, era là.... per qualche scopo,
                                        si trattava di ben altro che di farne una delle
                                                <emph>sue</emph>.</p>
            <p>Qualche cosa, che non avrebbe saputo definire, gli diceva che non
                                        si era ingannato.</p>
            <p>Dopo essersi ritirato rapidamente, egli guardò ancora con molta
                                        preoccupazione verso l'orto, senza mettere fuori il capo
                                        dalla finestra, ma attraverso ad una fessura della
                                        persiana.</p>
            <p>L'uomo, credutosi solo, poichè c'era, stava in quel momento
                                        scavalcando la siepe.</p>
            <p>Peppe impallidì.</p>
            <p>Aveva riconosciuto il Gigante.</p>
            <p>Il Gigante aveva scostati alcuni rami della siepe, e col suo
                                        passo da sciacallo erasi inoltrato nell'orto.</p>
            <p>Che fare?...</p>
            <p>Calare dalla finestra era impossibile, sarebbe stato veduto.</p>
            <p>Eppure una risoluzione bisognava prenderla, ed egli non poteva
                                        restare lì.... inerte, dinanzi alla certezza del pericolo,
                                        rappresentato troppo evidentemente dalla presenza del
                                        puntarolista in quel luogo.</p>
            <p>Era solo?... C'erano altri.... con lui?...</p>
            <p>Questi e tanti altri pensieri agitavano Peppe, che non lo perdeva
                                        di vista.</p>
            <p>Il Gigante guardava verso la strada, colla mano nelle
                                                <emph>fonde</emph>....</p>
            <p>- Ci deve avere qualche cosa.... nelle <emph>fonde</emph>.... -
                                        pensò Peppe.</p>
            <p>*</p>
            <p>La strada era deserta, nessun rumore neppur da lontano, polvere e
                                        sole...., null'altro. Doveva al certo aver luogo in quel
                                        momento la cerimonia nuziale.</p>
            <p>*</p>
            <p>Quando dopo un istante riguardò nell'orto dalle fessure delle
                                        persiane semichiuse, il Gigante non c'era più.</p>
            <p>Doveva però essersi appiattato in qualche posto, e stava forse
                                        cercando un mezzo per entrare in casa.</p>
            <p>Quando uno vuol fare un colpo del genere di quelli a cui egli
                                        preparavasi, gli arnesi <emph>indispensabili</emph>.... non
                                        possono mancare.</p>
            <p>Peppe, con quel tatto speciale che lo distingueva, si scostò
                                        dalla finestra, uscì dalla camera, imboccò in punta di
                                        piedi, per non far rumore, un piccolo corridoio, ed invece
                                        di guardare fuori, ascoltò.</p>
            <p>Quello che aveva intuito, successe.</p>
            <p>Sentì lo stridìo sottile che produce un grimaldello introdotto
                                        cautamente in una toppa.</p>
            <p>Si stava sforzando la porticina di dietro.</p>
            <p>Dalla parte dell'orto, dunque, la via era libera.</p>
            <p>Mentre il Gigante stavasene occupato nella sua operazione, egli
                                        poteva sgattaiolare giù dalla finestra, lanciarsi sulla
                                        strada e arrivare in tempo per sventare il colpo.</p>
            <p>Concepire il pensiero e metterlo in esecuzione, fu per Peppe
                                        l'affare d'un momento.</p>
            <p>Egli era al secondo piano, e le finestre del primo erano munite
                                        di un'alta inferriata, servibilissima anche quella.</p>
            <p>- Par fatta apposta - pensò Peppe, che era già penzoloni fuori
                                        del balcone, aggrappandosi colle mani al parapetto. Non
                                        poteva però toccare coi piedi l'inferriata.</p>
            <p>C'era almeno un mezzo braccio di distanza.</p>
            <p>- Uno.... due, tre!... - disse mentalmente a sè stesso -
                                        rinnoviamo i prodigi dell'<emph>Aquila del Mississipì</emph>
                                        - e si lasciò andare con tale colpo d'occhio, da aggrapparsi
                                        come uno scoiattolo alla sbarra sporgente della ferrata.</p>
            <p>Il ferro gli scorticò abbastanza il palmo delle mani, ma egli non
                                        vi abbadò più che tanto!... sdrucciolò sui ferri, toccò coi
                                        piedi il secondo davanzale, spiccò un salto e si trovò in
                                        piedi a pochi passi dalla strada.</p>
            <p>In quel momento, dal fondo della strada sentì uno scalpitìo di
                                        cavalli, un rimbalzare di ruote, un rumore di sonagli.</p>
            <p>- Arrivano ora.... - mormorò Peppe, impallidendo - per
                                        l'inferno.... potevano bene aspettare un po'....</p>
            <p>Il Gigante si slancia verso la strada prima di lui - non lo vede
                                        neppure, perchè Peppe si china rapidamente dietro la siepe
                                        che fiancheggia la via, e che divide la casa dalla
                                        strada.</p>
            <p>Due carrozze vengono infatti verso la casa, ravvolte in una nube
                                        di polvere. Dinanzi al Gigante però, e strappando un grido
                                        di sorpresa a Peppe, sorge improvvisamente, sbucata non sa
                                        egli pure da dove, una figura umana; si sentono due colpi
                                        d'arma da fuoco, vede due uomini che si gittano l'uno contro
                                        l'altro, che si avvinghiano, che lottano - quel gruppo si
                                        agita in mezzo alla strada per un istante, poi uno dei due
                                        uomini barcolla e rotola nella polvere, trascinando nella
                                        sua caduta l'altro, che si solleva però quasi
                                        istantaneamente.</p>
            <p>Peppe l'ha riconosciuto; è il <emph>Guercio</emph> - egli ha
                                        messo un ginocchio sul petto del Gigante, vede un braccio
                                        che si alza - sotto il raggio del sole vede balenare un
                                        ferro, il braccio si abbassa; sente un grido rauco, un
                                        rantolo.</p>
            <p>Il coltello del <emph>Guercio</emph> ha squarciata la gola del
                                        Gigante.</p>
            <p>Il <emph>Guercio</emph> si rialza, lordo di polvere e di sangue,
                                        che i cavalli della prima carrozza gli sono quasi sopra.</p>
            <p>Dalla seconda carrozza due grida di spavento avevano già risposto
                                        alle due detonazioni.</p>
            <p>Bianca, pallida e tremante, si stringe spaventata contro il petto
                                        d'Arturo.</p>
            <p>- In tempo!... - dice loro il <emph>Guercio</emph>, accennando il
                                        Gigante che dibattesi nelle ultime convulsioni dell'agonia -
                                        purchè mi resti quello di svignarmela.... - aggiunse; - coi
                                        gendarmi avrei troppi conti da regolare.</p>
            <p>*</p>
            <p>Due mesi dopo, Arturo, che erasi stabilito colla sua Bianca e
                                        colla vecchia nonna a Capua, validamente appoggiati per
                                        propugnare al tribunale ecclesiastico la eredità di Bianca
                                        contestatale dal marchese D..., riceveva da Terracina questo
                                        avviso:</p>
            <quote>
               <p>«CIRCO <emph>Sbalatoff</emph>
               </p>
               <p>Direttore-proprietario <emph>Pietro Strini</emph> (detto
                                                il <emph>Guercio</emph>).</p>
               <p>Oggi domenica, doppia rappresentazione alle ore 5½ ed
                                                alle ore 8.</p>
               <p>Vi si vedranno le più <emph>grandi meraviglie del
                                                  mondo</emph>.</p>
               <p>Compresa l'<emph>Aquila del Mississipì</emph>.</p>
               <p>Il più grande fenomeno <emph>acrobatico</emph>.</p>
               <p>
                  <emph>Si eseguiscono giuochi impossibili</emph>.</p>
               <p>Si presenterà al pubblico <emph>un asino
                                                  ammaestrato</emph>.</p>
               <p>
                  <emph>Vi si vedrà un selvaggio che parla e che
                                                  mangia del fuoco vero</emph>.</p>
               <p>Primi posti centesimi 30 - secondi 20 - terzi 10.»</p>
            </quote>
            <p>L'avviso era accompagnato da questa lettera:</p>
            <quote>
               <p>«<emph>Egregio signor Arturo</emph>,</p>
               <p>«Grazie alle generosità della S. V. che si è degnata di
                                                aiutarci, io e Peppe siamo quasi....
                                                  <emph>proprietari</emph>.... Peppe sbalordisce me
                                                a forza di ciarle ed il pubblico a forza di
                                                capriole.</p>
               <p>«Siamo soci del famoso <emph>Sbalatoff</emph>, che mi ha
                                                aiutato a svignarmela sulla sua carretta; mi
                                                travestì da saltimbanco, e, visto che un mestiere ne
                                                vale un altro, tanto per cambiare il
                                                  <emph>primo</emph>, approfittai
                                                dell'occasione.</p>
               <p>«Gli entusiasmi di Caserta hanno deciso Peppe ad
                                                abbracciare la <emph>carriera</emph>, e se non è
                                                ancora del tutto.... diverrà un
                                                  <emph>fenomeno</emph>.</p>
               <p>«<emph>Laggiù</emph>.... hanno finito col questionar
                                                troppo, ed è successa una <emph>retata</emph>, a
                                                favorire la <emph>quale</emph> deve esserci concorso
                                                l'amico Gennaraccio.</p>
               <p>«Se l'è sempre intesa.... colla <emph>nera</emph>.... ed
                                                avrà pensato bene di sbarazzarsi dei
                                                  <emph>puntarolisti</emph> dei Monti per favorire
                                                la <emph>sabbia</emph> del Trastevere.</p>
               <p>«Noi stiamo benissimo, alla <emph>larga</emph>.... e sono
                                                stato tanto canaglia io, che ci metterò tutto il mio
                                                impegno per fare di Peppe un galantuomo.»</p>
            </quote>
         </div>
      </body>
      <back>
         <div type="liminal">
            <head>INDICE</head>
            <p>A EDMONDO DE AMICIS</p>
            <p>ULISSE BARBIERI - Schizzo di Edmondo De Amicis</p>
            <p>CAPITOLO I Gennaraccio</p>
            <p>CAPITOLO II I soci del <emph>puntarolo</emph>
            </p>
            <p>CAPITOLO III Bianca</p>
            <p>CAPITOLO IV Filantropia d'un milionario</p>
            <p>CAPITOLO V Zio e Nipote</p>
            <p>CAPITOLO VI Amore</p>
            <p>CAPITOLO VII Un Commissario</p>
            <p>CAPITOLO VIII Ester</p>
            <p>CAPITOLO IX Seduta</p>
            <p>CAPITOLO X «Fervet Opus»</p>
            <p>CAPITOLO XI Buon Segugio</p>
            <p>CAPITOLO XII Questioni in famiglia</p>
            <p>CAPITOLO XIII In Ciociaria</p>
            <p>CAPITOLO XIV Per Via</p>
            <p>CAPITOLO XV Dio?</p>
            <p>CAPITOLO XVI Colpo di mano</p>
            <p>CAPITOLO XVII Peppe</p>
            <p>CAPITOLO XVIII Apprensioni</p>
            <p>CAPITOLO XIX Dentini di Topo</p>
            <p>CAPITOLO XX Il buco</p>
            <p>CAPITOLO XXI Audaces Fortuna juvat</p>
            <p>CAPITOLO XXII Vento in poppa</p>
            <p>CAPITOLO XXIII Ancora Gennaraccio</p>
            <p>CAPITOLO XXIV Ai Monti</p>
            <p>CAPITOLO XXV La Vecchia della Grotta</p>
            <p>CAPITOLO XXVI «Orlando» abbaia</p>
            <p>CAPITOLO XXVII Alla «Colomba Bianca»</p>
            <p>CAPITOLO XXVIII In famiglia</p>
            <p>CAPITOLO XXIX Turbamenti</p>
         </div>
         <div type="notes">
            <head>NOTE</head>
            <note xml:id="IT_010_N1">(1) Fece pure la campagna del 1866 come
                                        volontario garibaldino; fu ferito, fatto caporale, e fu
                                        nello Ospedale di Brescia che scrisse le sue Scene del
                                        Campo, ripetute dieci sere al Fossati di Milano.</note>
            <note xml:id="IT_010_N2">(2) Nebbia, in gergo furbesco, erano
                                        chiamate le pattuglie dei gendarmi.</note>
            <note xml:id="IT_010_N3">(3) Non esserci alcuno.</note>
         </div>
      </back>
   </text>
</TEI>
