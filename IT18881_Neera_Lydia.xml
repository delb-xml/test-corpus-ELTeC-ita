<?xml version="1.0" encoding="UTF-8"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="https://github.com/COST-ELTEC/Schemas/raw/master/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"
     xmlns:e="http://distantreading.net/eltec/ns"
     xml:lang="it"
     xml:id="IT18881">
   <teiHeader>
      <fileDesc>
         <titleStmt>
            <title>Lydia : edizion ELTeC</title>
            <author ref="viaf:120697223">Neera (1846-1918)</author>
            <respStmt>
               <resp>Editor</resp>
               <name>Ciotti, Fabio</name>
            </respStmt>
         </titleStmt>
         <extent>
            <measure unit="words">45536</measure>
         </extent>
         <publicationStmt>
            <publisher ref="https://distant-reading.net">COST Action "Distant
                                        Reading for European Literary History" (CA16204)</publisher>
            <distributor ref="https://zenodo.org/communities/eltec/">Zenodo.org</distributor>
            <date when="2019-11-14"/>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="https://doi.org/10.5281/zenodo.3462435"/>
            <!--Published as part of ELTeC : -->
         </publicationStmt>
         <sourceDesc>
            <bibl type="printSource">
               <title>Lydia</title>
               <author>Neera</author>
               <date>1997</date>
               <respStmt>
                                                <!-- Curatori dell'edizione cartacea -->
                  <resp>editor</resp>
                  <name>Azzolini,Paola e Baio, Gian Luca </name>
               </respStmt>
               <publisher>Edizioni Periplo</publisher>
               <pubPlace>Lecco</pubPlace>
            </bibl>
            <bibl type="firstEdition">
               <date>1888</date>
            </bibl>
         </sourceDesc>
      </fileDesc>
      <encodingDesc n="eltec-1">
         <p/>
      </encodingDesc>
      <profileDesc xmlns:eltec="http://distantreading.net/eltec/ns">
         <langUsage>
            <language ident="it">Italiano</language>
            <language ident="fr">Francese</language>
            <language ident="en">Inglese</language>
            <language ident="la">Latino</language>
            <language ident="tl">Tagalog</language>
         </langUsage>
         <textDesc>
            <eltec:authorGender key="F"/>
            <eltec:size key="short"/>
            <eltec:reprintCount key="high"/>
            <eltec:timeSlot key="T3"/>
         </textDesc>
      </profileDesc>
      <revisionDesc>
         <change when="2022-02-09"> Revision in ELTeC format:Parolari, Marco </change>
         <change when="2019-06-04">Revision in ELTeC format: Federica
                                Bologna</change>
      </revisionDesc>
   </teiHeader>
   <text>
      <front>
         <div type="titlepage">
            <head>Neera</head>
            <head>Lydia</head>
         </div>
      </front>
      <body>
         <div type="chapter" xml:id="IT188801" n="1">
            <head>I</head>
            <p>La piazza si riempiva di curiosi, e principalmente di curiose,
                                        per le quali la prospettiva di vedere una sposa appartenente
                                        all'alta società era una grande attrattiva. Chi la conosceva
                                        personalmente, chi l'aveva intravista, chi ne aveva solo
                                        inteso parlare.</p>
            <p>La famiglia era notissima. I vecchi si ricordavano di aver
                                        conosciuto Giovanni Colombo, commesso in un negozio di
                                        telerie; poi il figlio Giuseppe Colombo a capo d'una grande
                                        casa di commercio; finché un bel giorno Giuseppe Colombo,
                                        diventato il signor Colombo, abbandonò i negozi e si diede a
                                        fare la vita in grande. Commercio, attività, furberia,
                                        fortunate combinazioni, un po' di tutto questo aveva
                                        concorso nella formazione della sua rapida fortuna, che da
                                        qualche anno era diventata colossale al punto da attribuirle
                                        origini più misteriose.</p>
            <p>In queste difficili evoluzioni il signor Colombo, dotato di un
                                        senso pratico e di una finezza a tutta prova, aveva saputo
                                        ormeggiare così bene, da non offendere alcuna
                                        suscettibilità. Buon ragazzo coi signori ai quali sembrava
                                        chiedesse scusa dell'intromissione fra loro, largheggiava
                                        coi poveri; la sua borsa accortamente offerta, gli procurava
                                        amicizie ed appoggi anche nei più alti strati sociali.
                                        Divenne una potenza, e molti discendenti dei crociati
                                        trattavano con lui da pari a pari, accettando quella
                                        tracotante aristocrazia del denaro, con una indulgenza
                                        serena che mascherava l'umiliazione dei vinti. D'improvviso
                                        sempre con quelle mosse rapide che sviavano le induzioni, il
                                        signor Colombo fu creato conte.</p>
            <p>Nei crocchi intimi, nei colloqui confidenti, si rise un poco del
                                        conte Colombo, ma egli fu imperturbabile; crebbe nella
                                        distribuzione de' suoi favori, ammogliò il figlio, l'unico
                                        maschio, con una nobilissima fanciulla senza dote, e
                                        penetrato così nel cuore dell'alta società, divenuto parente
                                        di conti autentici vide aprirsi tutte le porte davanti a
                                        lui. Egli era poi troppo filosofo per fermarsi ad ascoltare
                                        se qualcuna di quelle porte stridesse sui cardini.</p>
            <p>Ma l'abilità più fine, più diplomatica, l'aveva spiegata nel far
                                        tollerare sua moglie. La contessa Colombo era assai più
                                        stupefacente del marito. Venuta non si sapeva bene d'onde,
                                        con una bellezza fragile che le ardenti passioni avevano
                                        subito dispersa, ella era la più brutta signora che si
                                        potesse vedere sdraiata sui cuscini di un sontuoso <foreign xml:lang="fr">landeau</foreign>. Quando appariva in
                                        un salotto, le altre signore istintivamente se ne
                                        allontanavano, togliendo gli occhi da quel volto ignobile,
                                        presso al quale i diamanti e le trine producevano un
                                        contrasto grottesco.</p>
            <p>Gli uomini la guardavano con una curiosità ironica, ripetendo a
                                        bassa voce le storielle scandalose del suo passato. Lei,
                                        forte del posto acquistato, sapendo la potenza del marito,
                                        sapendo per la pratica della vita quanta debolezza vi sia
                                        nel fondo di ogni anima umana, passava tranquilla. Non
                                        raccattava i frizzi, non s'avvedeva del vuoto fatto intorno
                                        a lei; sedeva, sciorinando i suoi abiti di velluto, e
                                        aspettava.</p>
            <p>C'era sempre un'altra donna trascurata o spostata che veniva a
                                        raggiungerla: c'era una ingenua che la salutava, e tutti gli
                                        uomini seri e rispettosi si affrettavano a presentare i loro
                                        omaggi alla contessa, che non si vendicava. Accoglieva
                                        ognuno colla sua cordialità borghese, un po' rumorosa, ma
                                        accaparrante. Non era mai riuscita a farsi una nicchia in
                                        quella società; dava le sue battaglie di volta in volta, e
                                        le vinceva, accontentandosi di poco. Negli ultimi anni s'era
                                        abbandonata al demonio del giuoco; questa passione,
                                        chiudendo la serie delle passioni volgari di cui era stata
                                        preda, la dominava con veemenza.</p>
            <p>Ella portava al tavolino del <foreign xml:lang="fr">baccarat</foreign> e del <foreign xml:lang="en">wist</foreign> i medesimi ardori che avevano
                                        disseccata la sua bellezza di un giorno; e un certo non so
                                        che di insoddisfatto, di bruciante che le fiammeggiava
                                        ancora nella pupilla, sembrava satollarsi in quel volgere e
                                        rivolgere le carte, nell'ansia del successo, giocandola
                                        partita sovra un punto, come già aveva giuocato la vita.</p>
            <p>- E il matrimonio religioso quando si fa?</p>
            <p>- È già fatto.</p>
            <p>- No, si sposano in chiesa domani.</p>
            <p>- Partono subito.</p>
            <p>- Vanno a Parigi.</p>
            <p>- Vanno in campagna.</p>
            <p>I commenti e le supposizioni uscivano da tutte le bocche; ognuno
                                        voleva dire qualcosa.</p>
            <p>- E il marito?</p>
            <p>- Un forastiero.</p>
            <p>- Tedesco?</p>
            <p>- Americano.</p>
            <p>- No, inglese.</p>
            <p>- Russo.</p>
            <p>- Nobile?</p>
            <p>Questo non si sapeva.</p>
            <p>L'arrivo delle carrozze troncò i discorsi. Ci fu un pigia pigia
                                        sulla porta del Municipio; quelli rimasti indietro si
                                        rizzavano sulla punta dei piedi allungando il collo; le
                                        ragazze, che davano il maggior contingente al capannello de'
                                        curiosi, trepidavano, con una commozione strana; le più
                                        giovani rosse in volto cogli occhi accesi; le zitellone
                                        pallide e serie.</p>
            <p>La carrozza della sposa, precedendo le altre, entrò nel cortile;
                                        un servitore aperse lo sportello, e due o tre signori scesi
                                        rapidamente dalle altre carrozze formarono siepe. Per un
                                        momento si vide come una nube di trine sopra un scintillìo
                                        di gemme, una visione che sparve subito.</p>
            <p>E tutte quelle ragazze a precipitarsi in sala, finché la sala ne
                                        potè contenere, passando, senza guardarli, in mezzo ai pochi
                                        uomini che sorridevano con maggiore o minor discrezione, con
                                        una scintilla di vanità fatua in fondo agli occhi;
                                        mormorando tra loro mezze parole cólte a volo, più
                                        indovinate che intese. Ma quelle parole sembravano fermarsi
                                        nell'aria spandendo una nota di scetticismo gaudente sullo
                                        stuolo delle ragazze, ridivenute mute nella solennità
                                        dell'aula. Che cosa si aspettava?</p>
            <p>Per un malinteso, a un'altra coppia di sposi si aveva fissata
                                        l'ora istessa, e la coppia era giunta, lagnandosi di dover
                                        ritardare la cerimonia. Appartenevano al contado, avevano il
                                        tempo limitato; il conte Colombo, fedele al principio che
                                        aveva formato la sua fortuna, non volle assolutamente godere
                                        la preferenza, ma la cedette ai poverelli, e insediato coi
                                        parenti e cogli amici nella sala attigua a quella dei
                                        matrimoni, aspettava il suo turno, come l'ultimo venuto.
                                        Discorreva giocondamente col sindaco, intanto che dall'uscio
                                        aperto si sentiva la voce del segretario che leggeva il
                                        verbale; e l'assessore, rigido, sembrava contare i
                                        minuti.</p>
            <p>La sposina si avvicinò all'uscio per vedere la coppia che l'aveva
                                        preceduta sui due seggioloni di velluto cremisi.</p>
            <p>- Che orrore!</p>
            <p>Retrocesse disgustata, portando alla bocca il mazzolino di fiori
                                        d'arancio, e corse a rifugiarsi presso la madre.</p>
            <p>- Che c'è? - fece la contessa, rizzandosi sulla vita, guardando
                                        co' suoi occhi ardenti, cinti di rughe.</p>
            <p>- Due mostri. Lui è gobbo, lei avrà quarant'anni, e puzzano.</p>
            <p>Gli occhi ardenti ebbero un lampo; le narici, dilatate, si
                                        agitarono; tutto il volto della contessa prese
                                        un'espressione violenta; le guance, gialle e flosce,
                                        incorniciate nel cappello color rubino, arrossirono
                                        lievemente. Ma non parlò.</p>
            <p>I parenti, gli uomini in piedi, le signore appena appoggiate
                                        sulle sedie burocratiche, ciarlavano a bassa voce,
                                        impazienti per l'attesa.</p>
            <p>- Vi dovrebbero essere due sale per i matrimoni! - esclamò
                                        enfaticamente una duchessa discendente dai crociati.</p>
            <p>Il conte Colombo, inchinandosi, col suo sorriso fine e furbo,
                                        rispose:</p>
            <p>- Come nelle stazioni ferroviarie.... giustissimo....; ma la
                                        legge è uguale per tutti.</p>
            <p>- I gobbi portano fortuna - disse il sindaco allegramente.</p>
            <p>- Infatti - saltò su una piccola signora magra - io ne tengo
                                        sempre uno appeso al braccialetto.</p>
            <p>Lo sposo, un tedesco, bel giovane biondo, tutto d'un pezzo, che
                                        si trovava un po' disorientato in mezzo a quel chiacchierio,
                                        si chinò all'orecchio della sua fidanzata:</p>
            <p>- Che cosa tiene appeso al braccialetto quella piccola
                                        signora?</p>
            <p>- Un gobbo.</p>
            <p>Vi furono due o tre sorrisi, discreti, repressi dietro le
                                        pezzuole di battista.</p>
            <p>- A momenti....</p>
            <p>Questa parola, pronunciata a bassa voce dal sindaco, corse come
                                        un elettrico nella nobile adunanza.</p>
            <p>- È la prima volta in vita mia che aspetto - mormorò ancora la
                                        duchessa.</p>
            <p>In fondo alla sala, la contessa Colombo discorreva animatamente
                                        con un vecchio signore ritinto. I suoi occhi gettavano
                                        fiamme.</p>
            <p>- È un gioco americano; si chiama <foreign xml:lang="en">poker</foreign>. Una di queste sere ve lo
                                        insegnerò.</p>
            <p>Dimenticava, parlando di giuoco, il matrimonio della figlia.</p>
            <p>In tutti i crocchi, qui, là, continuavano a correre mezze frasi
                                        distratte, sorrisi forzati di persone che pensano ad una
                                        cosa, volendo mostrare di interessarsi ad un'altra. Gli
                                        uomini, col contegno degli impertinenti educati, passando in
                                        rivista la sala; freddi e corretti colle signorine, si
                                        chinavano famigliarmente all'orecchio delle signore. Fra le
                                        signore, qualcuna pensosa, qualche altra triste; qualche
                                        altra esaltata, con un'aria di sfida, con qualche cosa di
                                        battagliero in fondo agli occhi, che pur sorridevano
                                        dolcissimi, tanto dolci da sembrare agli inesperti
                                        un'esca.</p>
            <p>La continua, ingegnosissima guerra che si fanno uomini e donne,
                                        questi nemici che si amano qualche volta per poter tornare a
                                        odiarsi con maggior furore, fremeva nell'aula legalmente
                                        severa, sotto la maschera delle convenienze. Ognuno
                                        ricordava i disinganni sofferti. Nei corpetti di raso,
                                        piccoli sussulti di seni feriti si smorzavano dolorando;
                                        volavano nell'aria i sospiri; antiche ferite gocciavano di
                                        sotto i sorrisi; anime perdute, profanate, si dissolvevano
                                        spandendo, come albero scosso dalla bufera, i semi d'altre
                                        lotte, d'altri disinganni. Sulle fronti d'uomo, travagliate
                                        laboriosamente dal pensiero, dove la sfinge della vita aveva
                                        impresse le sue orme granitiche, l'incredulità - pianto di
                                        coloro che non hanno lagrime - ghignava non meno
                                        dolorosamente, e, coll'egoismo dei dannati, faceva festa
                                        alle nuove vittime. Due correnti contrarie si urtavano,
                                        sotto una apparente armonia: duetto d'amore in cui le parole
                                        erano sentimentali e l'accompagnamento ironico: rito
                                        augusto, solenne, dove gli áuguri si guardavano
                                        ammiccando.</p>
            <p>Teresa Colombo, che in famiglia chiamavano Thea, e Federico von
                                        Stern, sedevano ora seri e composti sui due seggioloni di
                                        velluto cremisi, ascoltando gli articoli del Codice,
                                        vagamente impressionati dalla coppia deforme che prima di
                                        loro aveva occupato quel posto.</p>
            <p>Da una parte e dall'altra, le signore amiche si mostravano più
                                        belle che potevano, nella posa attenta, calma, nel contegno
                                        sicuro. Emergevano trionfanti, colle testine altere, da una
                                        confusione dolcissima di blonde e di nastri, mescendo le
                                        gonne sui divanini stretti, rizzando di quando in quando la
                                        fronte per far scintillare il pennacchietto del cappellino o
                                        gli orecchini di brillanti.</p>
            <p>Due giovinette non avevano voluto prendere posto insieme cogli
                                        altri nello scompartimento esposto al pubblico, e se ne
                                        stavano mezzo nascoste tra i cortinaggi, sull'uscio della
                                        sala d'aspetto. Erano Costanza Jeronima, figlia della
                                        marchesa Arimonti, e la sua intima amica, miss Eva
                                        Seymour.</p>
            <p>Eva, la bellissima, vestita di bianco, teneva il capo appoggiato
                                        alla parete, come per languore, per un molle abbandono che
                                        accresceva il fascino della persona scultoria; Costanza,
                                        unpo' fredda, nella regolarità del volto aristocratico, nel
                                        severo abito grigio, le stava al fianco, preoccupata a guisa
                                        di persona che non si trova nel suo ambiente.</p>
            <p>- Thea è felice oggi.</p>
            <p>- Lo credi?</p>
            <p>La giovinetta seria girò attorno lo sguardo, abbracciando con una
                                        sola occhiata le piume ondeggianti, lo scintillio delle
                                        gemme, i sorrisi misteriosi, i sospiri, i sussurri, le
                                        parole frenate.</p>
            <p>- Per te - disse Eva colla sua voce vellutata - la felicità non
                                        deve esser facile.</p>
            <p>- No. Ho un motto, lo sai?</p>
            <p>- Il motto degli Arimonti?</p>
            <p>- Quello di Costanza Jeronima: <emph rend="italic">O tutto o
                                                nulla</emph>.</p>
            <p>Disse ciò alteramente, eppur dolcemente, mentre un raggio di luce
                                        pura le passò dentro gli occhi.</p>
            <p>- Anch'io - continuò Eva a voce bassa - ho un motto: <emph rend="italic">Essere amata</emph>.</p>
            <p>Costanza riflettè un istante, scosse il capo, e disse
                                        rapidamente, con sicurezza:</p>
            <p>- Non basta.</p>
            <p>Eva tacque. Si era mossa per parlare coll'amica: tornò ad
                                        appoggiare la testa alla parete, fissando davanti a sé, nel
                                        vuoto, gli occhioni umidi e molli.</p>
            <p>Quantunque l'attenzione generale fosse rivolta alla sposa, due o
                                        tre uomini si distrassero a guardarla. Sembrava, così
                                        immobile a ridosso del muro, un quadro di Giorgione. Aveva i
                                        capelli di un biondo intenso, rutilanti di luce, e gli occhi
                                        grandissimi, neri, pieni di languore. Pallida la guancia,
                                        tornita con quella delicata trasparenza di fiore che è
                                        speciale alle persone linfatiche. Una linea ondulata univa
                                        la testa al busto, con una continuità di morbidezza, che
                                        dava all'attacco delle spalle il rilievo di un disegno
                                        perfetto.</p>
            <p>Dalla fisionomia, da tutto l'insieme, spirava una serenità di
                                        persona felice, di nervi calmi, di temperamento bene
                                        equilibrato, che era come il compendio e il coronamento
                                        della sua plastica bellezza.</p>
            <p>Il nome di miss Eva Seymour serpeggiò fra i due o tre uomini, ma
                                        venne subito soffocato da un sentimento di convenienza per
                                        la solennità della cerimonia.</p>
            <p>Le due amiche non avevano detto più nulla, quando all'apparizione
                                        di un fantastico cappello color di rosa, esclamarono
                                        insieme: Lydia! E di sotto la tesa, audacemente rialzata di
                                        quel cappello, rispose a loro un sorriso biricchino.</p>
            <p>- Arrivi tardi; è già finito tutto.</p>
            <p>- Lo zio non voleva.... ho dovuto pregare tanto, tanto. </p>
            <p>- Ah! monelluccia - disse Costanza, alzando un dito. - Pensare
                                        che tu potevi stare a casa, e che io invece dovetti venire,
                                        come parente.</p>
            <p>- La gran penitenza! - esclamò Lydia ridendo, cacciandosi in
                                        mezzo alle due amiche per guardare nella sala dei
                                        matrimoni.</p>
            <p>- Non lasciarti vedere, almeno; con quel cappello, farai volgere
                                        tutti.</p>
            <p>- Se non volete che guardi, ditemi allora che cosa fate qui,
                                        sepolte dietro una portiera.</p>
            <p>Eva rispose con una dolcezza misteriosa:</p>
            <p>- Ci siamo palesate il nostro motto.</p>
            <p>- Avete un motto?</p>
            <p>- Fu Costanza.</p>
            <p>- E qual è il motto di Costanza?</p>
            <p>- <emph rend="italic">O tutto o nulla</emph>. Il mio è: <emph rend="italic">Essere amata</emph>. Quale preferisci? </p>
            <p>Il sorriso biricchino tornò a spuntare sotto il cappello color di
                                        rosa, la tesa del quale ondeggiò lievemente dall'alto al
                                        basso.</p>
            <p>- Ma.... non saprei. Il primo è troppo serio, il secondo troppo
                                        sentimentale.</p>
            <p>- Tu che motto sceglieresti?</p>
            <p>- Oh! nessuno.</p>
            <p>- Tuttavia?</p>
            <p>- Bisognerebbe pensarci.</p>
            <p>- Un motto che sintetizzi le tue idee le tue aspirazioni,
                                        capisci?</p>
            <p>- Ebbene, se non è altro che questo: <emph rend="italic">Divertirsi!</emph> Che ne dite?</p>
            <p>Costanza, scandalizzata, ferita quasi, si ritrasse di un passo.
                                        Eva, maternamente, le picchiò un colpetto sulle dita:</p>
            <p>- Fortuna che nessuno ti sente.</p>
            <p>- E se mi sentissero? - replicò Lydia con vivacità. - Non è
                                        quello che vogliono tutti?</p>
            <p>La cerimonia era terminata. Il sindaco distribuiva sorrisi,
                                        auguri e strette di mano, intanto che il pubblico grosso si
                                        allontanava, lasciando la sala vuota. Poi anche gli sposi si
                                        mossero, ma ricascarono nella folla che stava aspettandoli,
                                        schierata nel cortile.</p>
            <p>Costanza andò a raggiungere la madre, sedendole a fianco in un
                                                <foreign xml:lang="fr">landeau</foreign> chiuso.</p>
            <p>- Sei venuta in carrozza tu? - chiese Eva a Lydia.</p>
            <p>- No.</p>
            <p>- Allora sali nella mia? Noi non facciamo parte del corteggio,
                                        non abbiamo l'obbligo della parentela come quella povera
                                        Costanza. N'è vero, babbo? Ricondurremo Lydia a casa, se lo
                                        permetti.</p>
            <p>Il baronetto Seymour era molto innanzi cogli anni, tale che
                                        sembrava il nonno di sua figlia, ma a vederli insieme si
                                        completavano stupendamente; egli, colla bellezza austera di
                                        una canizie che serbava ancora qualche cosa dell'antico
                                        vigore; ella, splendente come una giovine dea,
                                        nell'irradiamento dei capelli d'oro. Avevano entrambi
                                        l'espressione robusta e calma della razza anglosassone; solo
                                        negli occhi della figlia ondeggiava una morbidezza di razza
                                        latina, retaggio di sua madre.</p>
            <p>A trentanove anni sir Eduardo Seymour non aveva ancora amato. I
                                        viaggi più arrischiati, le conquiste della scienza, le
                                        emozioni della natura vergine studiata nei paesi più belli
                                        del mondo, erano bastati a riempire tutta quanta la sua
                                        giovinezza. Il mare, questa tenace amante, questa Armida che
                                        non lascia più chi fu suo prigioniero, lo attirava
                                        costantemente. Sulla tolda di un bastimento, nelle notti
                                        stellate del tropico, il baronetto non aveva mai sognata la
                                        donna. Fu un inverno, a Napoli, che si innamorò di una
                                        povera istitutrice, ed essendo solo al mondo, senza
                                        pregiudizi di casta, la fece sua moglie. Un anno dopo
                                        dovette perderla. Nei primi tempi aveva creduto di
                                        impazzire; ma il suo dolore prese gradatamente la forma di
                                        una malinconia perenne. Senza lasciare l'Italia, portò di
                                        città in città, dovunque, il lutto della sua povera morta.
                                        Un angelo di bambina, sempre vestita di bianco, lo
                                        accompagnava; e quando sul volto della figlia egli vide
                                        disegnarsi vieppiù spiccate le sembianze della adorata
                                        donna, un amore nuovo sorse nell'animo del baronetto - amore
                                        e dolore fusi insieme - amore privo di desiderio, dolore
                                        confortato da una ineffabile tenerezza - e pellegrinò
                                        ancora, attraversando la folla senza guardarla, assorto
                                        nella sua tristezza.</p>
            <p>Dovunque sir Eduardo passava colla figlia - questo bel vecchio
                                        dall'espressione nobile e triste, questa fanciulla
                                        divinamente bella - lasciavano una traccia di simpatia,
                                        quasi di ammirazione. C'era qualche cosa di fantastico nella
                                        realtà della loro esistenza che seduceva. Aleggiava intorno
                                        a loro come un'aria d'altri mondi; lo spirito della povera
                                        istitutrice, così teneramente amata, così a lungo rimpianta,
                                        metteva sulle loro fronti il suggello di una sofferenza
                                        segreta e misteriosa.</p>
         </div>
         <div type="chapter" xml:id="IT188802" n="2">
            <head>II</head>
            <p>"Te lo dico subito, mia cara Eva, perchè non posso tacere; e
                                        perchè non vorrei che la notizia ti giungesse per altra via,
                                        malignamente travisata. La nostra Lydia ne ha fatta una
                                        delle sue. (Tieni nota che scrivo Lydia con l'ipsilonne).
                                        Fra le cattive abitudini che reggono la sua educazione, c'è
                                        anche questa: la madre, sai quant'è pigra e indolente,
                                        stancandosi presto in compagnia del suo diavoletto, la
                                        lascia scorazzare sola, col pretesto della campagna. A don
                                        Leopoldo non par vero di sollevarsi un poco anche lui della
                                        sua parte di mentore, e così Lydia in gonnellino corto e
                                        cappello di paglia, come una pastorella arcadica, se ne va
                                        per monti e per valli. Nessuno le darebbe sedici anni a
                                        vederla, e fino ad un certo punto si capisce come l'anno
                                        passato ancora la chiamassero <emph rend="italic">bebé</emph>; ma via, è fidarsi un po' troppo
                                        dell'innocenza.</p>
            <p>Ella passeggiava dunque sola, in riva al lago, verso un piccolo
                                        seno dove vanno le donne del paese a lavare. Una appunto di
                                        queste donne, una vecchietta, vi si trovava allora con un
                                        nipotino di tre anni. Chi sa come, non è per altro difficile
                                        a immaginare, il bimbo cadde nell'acqua, andò a fondo e
                                        ritornò a galla qualche metro lontano. La vecchietta
                                        gridava, desolata e impotente; alcuni pescatori, sull'altra
                                        riva, non riuscivano a comprendere di che cosa si trattasse;
                                        ed ecco che Lydia, spogliatasi in un batter d'occhi quasi
                                        tutta, si tuffa nell'acqua; ma son io che dico <emph rend="italic">quasi</emph> per rispetto, capisci! I
                                        pescatori si avvicinavano rapidamente....</p>
            <p>Tutta la nostra amica è qui, in questo fatto che noi non abbiamo
                                        bisogno di commentare.... noi che l'amiamo tanto. Ma non ti
                                        so dire quel che vi fabbrica sopra la maldicenza, che cosa
                                        dicono a Belgirate, quante insulsaggini, quanto spirito di
                                        cattiva lega. Don Leopoldo è stato quello che ne ha sofferto
                                        di più. Egli è un gentiluomo di stampo antico, ligio alle
                                        consuetudini della buona aristocrazia, delicato fino ad
                                        essere ombroso, e che, dopo l'onore, mette la questione
                                        della forma al di sopra di tutte le altre.</p>
            <p>Fanno pietà queste tre persone, obbligate a vivere insieme e così
                                        mal legate. Fra sua madre e suo zio, Lydia è sballottata
                                        come una povera barchetta senza timone. Don Leopoldo vede
                                        molte cose, ma il farle conoscere sarebbe un mancare di
                                        rispetto a sua cognata, che non si occupa affatto di sua
                                        figlia. Egli fa quel che può. La conduce a trovare le sue
                                        amiche; le racconta pudicamente, e condite di frizzi
                                        archeologici, le memorie della sua gioventù; infine la
                                        intrattiene sugli articoli della <title rend="italic">Revue
                                                des Deux Mondes</title>, alla quale egli è abbonato
                                        da trent'anni. Non manca di ingegno, forse, ma la sua
                                        condizione di cadetto povero lo ha sempre relegato nelle
                                        ultime file della famiglia; ed egli vi si tiene decoroso e
                                        calmo, come l'ultimo rappresentante di un gran nome che si
                                        spegne.</p>
            <p>Oh! come cadono tutte, intorno a noi, le stirpi gloriose che ci
                                        hanno fatto un privilegio della nobiltà, della fierezza,
                                        della grandezza d'animo!</p>
            <p>Non so, non posso staccarmi da questi che ora si chiamano
                                        pregiudizi, perchè io li vedo sotto un aspetto differente;
                                        non dal punto di vista della loro miseria attuale, ma come
                                        nacquero, forti e invitti. Aristocrazia, nel mio pensiero, è
                                        sinonimo d'ogni cosa elevata e pura, ed io sono fiera di
                                        appartenere ad una casta che deve dar alle altre l'esempio
                                        di tutte le virtù.</p>
            <p>Mi dirai che troppi esempi contrari vennero a sfatare questa
                                        pretesa superiorità. È vero; ma quando i devoti si fanno
                                        atei solamente perchè i sacerdoti sono cattivi, dì pure che
                                        a quei devoti mancava la fede....</p>
            <p>Vuoi che ti parli di me? Sono triste, ecco tutto. Perchè poi sono
                                        triste, è assai più difficile a dirsi. Questi buoni
                                        contadini che mi chiamano la <emph rend="italic">marchesina</emph>, che mi vedono giovane, sana,
                                        ricca, credono senza dubbio che io sia felice; ma più mi
                                        avanzo nella vita, meglio comprendo che la felicità non è
                                        fatta per me, o io non son fatta per essa: potrebbe darsi
                                        anche questo.</p>
            <p>Ti ricordi il giorno che si è sposata Thea? Quanta malinconia in
                                        quel matrimonio! Eppure tutti sembravano lieti; Thea scrive
                                        da Vienna che è felicissima, e sua madre, tra una partita di
                                                <foreign xml:lang="en">poker</foreign> e una di
                                                <emph rend="italic">macao</emph>, si proclama da sé
                                        stessa la più fortunata delle madri. Io non mi mariterò, è
                                        quasi certo.</p>
            <p>L'idea che ho dell'amore è troppo alta per poterne trovare la
                                        incarnazione. Chi sa non viva in qualche remoto canto di
                                        terra, e fors'anco vicino, l'uomo dei miei sogni, dei sogni
                                        di Yolanda.... ma no, Yolanda si è accontentata di un
                                        avventuriero. O <emph rend="italic">tutto o nulla</emph> è
                                        la divisa di Costanza Jeronima. Non mi mariterò.</p>
            <p/>
            <p/>
            <p>Eppure è vuota, senza amore, la vita. È la mancanza d'amore che
                                        ci rende tutti cattivi. Dicono che il sole si raffreddi a
                                        poco a poco e che la terra morirà il giorno che non sarà più
                                        riscaldata; così parmi di noi, della nostra società; qualche
                                        cosa si va tutti i giorni raffreddando nelle anime
                                        nostre...</p>
            <p>Ieri mi trovavo nella mia camera, colle finestre aperte, quando
                                        sopravvenne un forte temporale. Gli alberi del giardino si
                                        contorcevano, gemendo, sotto le raffiche impetuose; il
                                        cielo, tutto nero, era squarciato da striscie di fuoco; un
                                        soffio bruciante correva nell'aria fatta densa dalla
                                        polvere. A un tratto larghe goccie cadono sulle foglie
                                        tormentate, e continuano a cadere, fitte, lucenti, fresche.
                                        Io mi sentii invasa allora da una dolcissima calma; guardavo
                                        la pioggia scrosciare, dilagare, diffondersi per tutto il
                                        giardino, per la campagna, più lontano ancora, fin dove
                                        l'occhio scorgeva l'orizzonte, e provavo un senso di
                                        purezza, di sollievo, come se quell'acqua dovesse lavare
                                        tutte le miserie della terra, tutte le colpe degli
                                        uomini.</p>
            <p>Come amo la campagna e la solitudine, la cara solitudine che fa
                                        pensare! Pure non è che senta odio pe' miei simili; al
                                        contrario, mi pare che tra i miei simili vivrei molto
                                        bene.... Egli è che non somiglio a nessuno; o piuttosto, sì,
                                        somiglio a una quantità di persone morte, a tutta una
                                        generazione scomparsa.</p>
            <p>Mi chiedo qualche volta se non sono l'ombra di una antica
                                        castellana, di una mia antenata, quella Jeronima di cui
                                        porto così volentieri il nome, e il cui ritratto sta sopra
                                        al mio letto. Lo vedrai; è un permesso che mi diede la
                                        mamma, poiché voglio tanto bene alla mia eroica omonima.</p>
            <p>So che molti mi danno la baia per questo, e perchè fuggo la
                                        gente; mi chiamano codina e monachella, dicono che la mia
                                        aristocrazia è affettazione. No. Ho un vero orrore per tutto
                                        ciò che luccica, che stride, che fa chiasso; per l'oro falso
                                        come per le false virtù e per le nobiltà comperate - e
                                        siccome vedo che tutto ciò sale sempre, viene avanti, invade
                                        le nostre case, i nostri focolari, io retrocedo, mi
                                        allontano, non so dove andrò a finire - purché non sia più
                                        costretta ad abbracciare delle contesse Colombo....</p>
            <p>La vuoi sapere la storia della mia antenata? Sulla fine del
                                        seicento, una Jeronima dei marchesi Arimonti si trovava
                                        avent'anni bella, ricchissima e sola. La madre era stata una
                                        donna galante, l'avola anche; e la cronaca parla di una
                                        Arimonti maritata a un gentiluomo francese che tentò, sotto
                                        il regno di Luigi il Grande, di contendere lo scettro alla
                                        Maintenon.</p>
            <p>Volgeva un periodo infausto per le donne della mia famiglia; ma
                                        Jeronima, purissima, nulla sapeva di tutto ciò. Era
                                        cresciuta in un castello lontano dalla città, ignara delle
                                        insidie e delle tristizie del mondo. Lavorava, suonava
                                        l'arpa, e andava a caccia con un vecchio scudiero; era
                                        benefica, era buona.</p>
            <p>Si innamorò di lei il figlio di una famiglia nobile e influente,
                                        ed ella corrispose a un amore che sembrava dovesse avere il
                                        più lieto fine. Però, quando il giovane ebbe espresso il
                                        desiderio di tali nozze, la madre di lui, una principessa
                                        genovese, vi si oppose energicamente. Preghiere e suppliche,
                                        tutto fu vano. La principessa dichiarò che non avrebbe mai
                                        accolta per nuora una fanciulla di casa Arimonti.</p>
            <p>Jeronima, innocente, piegò la testa sotto il fiero insulto. Come
                                        dovette soffrire di quella vergogna non sua, come dovette
                                        sentire alto, prepotente il bisogno di togliere quella
                                        macchia dalla sua famiglia! Il giovane, sinceramente
                                        innamorato, voleva sposarla contro il divieto materno, ma
                                        ella era troppo altera per affrontare la prospettiva di
                                        essere o tollerata o cacciata da una casa dove avrebbe
                                        dovuto entrare a fronte alta.</p>
            <p>La separazione dei due infelici fu straziante. Da quel giorno
                                        Jeronima rinunciò al mondo dando così una sfida nobilissima
                                        alla principessa che l'aveva infamata. Visse sempre nel suo
                                        castello, circondata dai poveri, profondendo ogni suo avere
                                        in opere di carità, e fondando nello stesso castello un
                                        monastero di clausura di cui fu badessa esemplare. Ci voleva
                                        il sacrificio di tutta una vita per redimere casa
                                        Arimonti.</p>
            <p>Sono scorsi quasi due secoli, ma mi pare che l'altera purezza di
                                        Jeronima brilli ancora come l'astro della mia famiglia.</p>
            <p>Il quadro che ho al di sopra del mio letto rappresenta una
                                        giovinetta bionda, di un biondo opaco, senza riflessi, un
                                        biondo tranquillo, ben differente dal tuo biondo luminoso, o
                                        Eva! Non è una bellezza assoluta, ma è certo che animando
                                        quei dolci occhi azzurrini, quella fronte più alta che
                                        larga, quella bocca pallida dalle labbra sottili, e mettendo
                                        il bel cuore di Jeronima entro quelle sembianze fredde, ne
                                        esce viva e vera la soavissima figura della mia
                                        antenata.</p>
            <p>Ma perchè si chiamano ardenti solamente quelle passioni che
                                        toccano il senso? L'anima nostra non è un focolare sempre
                                        acceso? Io sono fredda, dicono, eppure mi sento capace di
                                        tanto amore che ne soffro, e non so dove posare l'esuberanza
                                        dei miei affetti.</p>
            <p>Divertirsi! Quando la nostra Lydia fece per la prima volta questa
                                        professione della sua fede, tu hai sorriso, perchè
                                        comprendesti subito che la povera piccina non sapeva neppur
                                        lei quello che si dicesse; e forse nella sua testolina non
                                        aveva torto. Così sarebbe infatti, se divertirsi e godere
                                        volesse esprimere il compimento dei nostri desideri: ciò che
                                        non mi pare, perché molte volte si desiderano cose tristi,
                                        indefinite; oppure non si desidera nulla, ma si soffre. È
                                        questo veramente lo stato del mio cuore. Scivolare,
                                        sorvolare, la grande scienza mondana io non la conosco. Sono
                                        rigida, tutta d'un pezzo; non so scherzare né prendere la
                                        vita leggermente, e credo che la causa segreta della mia
                                        malinconia sia appunto la mancanza di serietà che trovo in
                                        fondo a tutte le cose.</p>
            <p>Ho letto in questi giorni un libro che analizza la vita di una
                                        fanciulla nella piccola borghesia. È un mondo piccino, dove
                                        la fantasia e tutte le altre qualità dell'intelletto non
                                        trovano modo di svilupparsi. Quella fanciulla arriva ai
                                        trent'anni, ignorando ogni cosa, vittima rassegnata e
                                        tranquilla. La sua condizione desta pietà; ma che dire di
                                        noi, a cui fin dalla culla l'educazione, l'esempio, le
                                        letture, la società affinano lo spirito ed i nervi, pur
                                        imponendoci le stesse catene? Le invidio queste fanciulle
                                        che trascorrono i giorni rattoppando la biancheria. La
                                        salvezza di una donna, quando le manca l'amore, è
                                        l'ignoranza intera o l'intero genio.</p>
            <p>Io non posso più essere ignorante, e anelo invano al genio ed
                                        all'amore....".</p>
         </div>
         <div type="chapter" xml:id="IT188803" n="3">
            <head>III</head>
            <p>Nel salotto parcamente illuminato da una lucerna ad olio, don
                                        Leopoldo, colle spalle al caminetto, aspettava.</p>
            <p>Era in abito nero, colla giubba, la cravatta bianca; i guanti di
                                        pelle paglierina giacevano sullo sporto del caminetto. Era
                                        ben pettinato, coi pochi capelli grigi divisi a sinistra,
                                        tagliati corti, semplice e modesta cornice al suo volto di
                                        vecchio gentiluomo. La figura alta ed asciutta lasciava
                                        qualche vuoto nell'abito; ma il portamento nobile e
                                        disinvolto correggeva quel leggero difetto.</p>
            <p>La fisionomia di don Leopoldo, molto calma, non lasciava
                                        trapelare alcuna impazienza. Da molti anni avvezzo a vivere
                                        per gli altri, essendosi fatto un dovere di accompagnare
                                        dappertutto la vedova cognata, si preparava adesso a
                                        estendere la sua missione di perfetto cavaliere anche su
                                        Lydia; ma dovendo quella sera condurre la nipotina al suo
                                        primo ballo, la calma di don Leopoldo era forse più
                                        superficiale del solito. In fondo sentiva l'importanza di
                                        quel primo passo nel mondo, mosso da una fanciulla adorata e
                                        viziata, che non avrebbe mai potuto, per quanti meriti
                                        possedesse, trovare in società la sconfinata indulgenza che
                                        avevano per lei la mamma e lo zio.</p>
            <p>E almeno don Leopoldo vedeva. Al suo fine tatto, alla sua
                                        educazione correttissima non sfuggivano le pecche di un
                                        caratterino tutto fuoco, che avrebbe avuto bisogno di grandi
                                        freni; ma la madre non vedeva, né udiva.</p>
            <p>Grassa borghese, romantica e indolente, ella si era adagiata nel
                                        benessere della casa aristocratica senza assorbirne i
                                        principi. Aveva le vedute corte, la bontà comoda e una mezza
                                        virtù a cui non erano mai occorsi seri assalti. Viveva sulla
                                        sua poltrona, leggendo romanzi e baciando sua figlia ogni
                                        volta che se la trovava a portata; motivo per cui dicevano
                                        di lei: Che madre amorosa!</p>
            <p/>
            <p/>
            <p>La poltrona, lasciata vuota da donna Clara, allargava appunto le
                                        braccia accanto al fuoco, e don Leopoldo vi figgeva sopra
                                        gli occhi, meditabondo; senonchè, dietro la poltrona, il
                                        magnifico pianoforte a coda, tutto aperto, colla tastiera
                                        biancheggiante nell'angolo buio, attrasse la sua attenzione.
                                        Si mosse con lentezza e andò a chiuderlo; gli capitava
                                        spesso di chiudere il pianoforte, quando Lydia aveva
                                        suonato.</p>
            <p>- Come tutto cambia, tutto - pensava il vecchio gentiluomo,
                                        fissando ora lo sguardo sulla musica all'ingiro. - <emph rend="italic">Ebbrezze</emph>, diceva il titolo di
                                        una romanza, che attirava l'attenzione per una copertina
                                        color perla, sulla quale spiccava il torso nudo e procace di
                                        una donna.</p>
            <p>Sorrise, rammentando ciò che gli aveva detto un giorno una sua
                                        parente educata in monastero: che le suore disegnavano a
                                        matita i camicioli per gli amorini, svolazzanti sui
                                        frontispizi di certe musiche.</p>
            <p>- Come tutto cambia! e - il sorriso scomparve - migliora?- si
                                        domandò don Leopoldo.</p>
            <p>Una ruga apparve sulla sua fronte.</p>
            <p>Guardava nel vuoto, al di sopra del pianoforte, dove la lucerna
                                        non mandava nessun raggio. Gli sembrava vedere
                                        nell'evocazione di larve passate, altri pianoforti, altre
                                        musiche dal titolo sentimentale, sulla cui copertina un'arte
                                        pudica faceva sorgere donne biancovestite, dalle forme
                                        parche, dai corpi sottili d'angelo o di fata. Un dolce
                                        tumulto di memorie, di sogni giovanili, un'eco di canti
                                        lontani, tutto un mondo sfumato, svanito, gli colorì
                                        lentamente le guancie, come se gli fosse passato accanto un
                                        soffio dei suoi vent'anni.</p>
            <p>Scosse il capo, dubbioso, preso da un'improvvisa tristezza; e
                                        tornò davanti al caminetto, ritto, guardando la fiamma.</p>
            <p>L'idea fissa lo incalzava: - Come tutto, cambia! Laggiù, in
                                        quella grande scatola giapponese, ci doveva essere ancora
                                        l'ultima bambola di Lydia: una rosea bionda cogli occhini
                                        provocatori; col petto riccamente imbottito; le braccia
                                        tonde, nude, lisce come raso; le gambuccie aggraziate di
                                        donna fatta. Teneva in mano - almeno quand'era nuova - uno
                                        specchietto e un piumino di cipria.</p>
            <p>La differenza era enorme colle bambole che egli aveva viste
                                        trascinare per casa cinquanta o sessant'anni prima; tutte di
                                        legno, piatte, angolose, con un cavicchio per ogni giuntura,
                                        i capelli formati con vecchie calze sfatte....</p>
            <p>E ripensò alle donne che avevano giuocato con quelle bambole,
                                        sorridendo ancora nella dolcezza delle memorie.</p>
            <p/>
            <p/>
            <p>La portiera, bruscamente sollevata, lasciò passare Lydia, che
                                        piombò come un razzo a metà del salotto.</p>
            <p>- Guardami, zio.</p>
            <p>Ella disse queste parole con aria trionfante, sicura del suo
                                        effetto; e siccome don Leopoldo, strappato alle visioni, non
                                        rispondeva subito, soggiunse:</p>
            <p>- Guarda come sono bella!</p>
            <p>- Sì.... sei bella.</p>
            <p>- In qual modo lo dici! Ma che pensi?</p>
            <p>Don Leopoldo pensava che la bambola chiusa nella scatola
                                        giapponese aveva fatto bene la sua lezione; Lydia le
                                        assomigliava un poco. Tuttavia ripetè, convinto, con una
                                        galanteria da cui trapelava l'affetto:</p>
            <p>- Sei carina, come sempre.</p>
            <p>- Che piacere! come mi voglio divertire! Ella batteva le mani,
                                        solamente le mani, tenendo il corpo rigido nell'alto busto,
                                        equilibrata a stento sui talloncini delle scarpe.</p>
            <p>Non era veramente bella, come si immaginava lei di essere e come
                                        forse la vedeva l'occhio indulgente di don Leopoldo. Era una
                                        figurina piccante, originale; molto piccola di statura,
                                        snella, con piedi e mani inverosimili, con una quantità di
                                        bellezzine minute che si perdevano nel colpo d'occhio
                                        generale. Camminava a passettini, a salterelli; un incedere
                                        da bestiolina graziosa, senza dignità, ma con una certa
                                        eleganza. La testa, piuttosto stretta sui polsi e allungata
                                        nella nuca, aveva un'espressione intelligente e fina; gli
                                        occhi erano larghi e ridenti, il nasino camuso, la bocca
                                        canzonatrice, il mento fuggente; tutto il resto del volto di
                                        una irregolarità armonica, intonata. Aveva le orecchie
                                        piccolissime, non forate, che sembravano due conchigliette
                                        rosee perdute fra i capelli; e i capelli stessi non erano la
                                        parte meno bizzarra di questa leggiadra creatura; bruni di
                                        origine, a furia di arricciature, di polvere di riso, di
                                        bagni profumati e d'olio di nocciuole, avevano preso una
                                        gradazione chiara, tra il castagno e il biondo, variabile
                                        secondo i giorni e le ore. Per quella circostanza, il
                                        capriccio di Lydia li aveva sciolti sulle spalle, soffici,
                                        ondulati, riuniti all'estremità inferiore da un fiocco color
                                        di rosa; davanti le piovevano frangiati sulle sopracciglia
                                        arcuate e fini, e qualche ciocchettina più lunga delle altre
                                        le velava tratto tratto gli occhi. Il vestito di crespo, del
                                        colore di una pallida rosa, appariva sbuffante e come
                                        gettato a caso intorno al suo corpicino; ma sotto, una
                                        corazza di raso la imprigionava strettamente, esagerando i
                                        contorni, lasciando libere appena le braccia e le spalle
                                        denudate fino alla clavicola, che una ghirlandina di rose
                                        copriva. I guanti, intonati nella gradazione precisa
                                        dell'abito, si confondevano colla pelle, così che sembrava
                                        tutta un bocciuolo di rosa.</p>
            <p>- Epperò sta bene - mormorò a parte don Leopoldo. Ella si accorse
                                        del successo, e l'espressione lieta le crebbe del
                                        doppio.</p>
            <p>- Guarda - disse ancora, sporgendo fuori dal lembo della gonna i
                                        pochi centimetri di raso rosa che coprivano il suo
                                        piedino.</p>
            <p>A questo modo il trionfo era completo, o per lo meno la prova del
                                        trionfo, poiché ella aspettava ben altro che l'ammirazione
                                        del suo vecchio zio.</p>
            <p>Che cosa aspettasse precisamente non lo sapeva nemmeno lei; ma
                                        era cresciuta nell'adorazione del lusso e della bellezza.
                                        Fin da piccina, quando sepolta negli alti ricami degli
                                        abitini bianchi, andava a spasso colla bambinaia inglese,
                                        fin da allora le parole: "sta bene, è elegante, è vezzosa"
                                        le erano risuonate all'orecchio come promesse di una
                                        felicità futura.</p>
            <p>Più tardi nei giuocatoli raffinati, negli oggetti d'arte, nelle
                                        incisioni dei libri, nei mobili, nei gingilli, in ogni
                                        piccola cosa che la circondasse, la ricerca continua del
                                        bello l'aveva abituata a mettere questo pregio al di sopra
                                        di tutti gli altri.</p>
            <p>Sballottata dalla bambinaia alla governante, dal maestro di piano
                                        al maestro di disegno, senza un filo di connessione, senza
                                        una misura, con molti insegnanti, ma nessun educatore, ella
                                        era cresciuta libera in una società dove tutto è vincolo e
                                        finzione; accettando il bello naturalmente perchè non aveva
                                        bisogno di spiegazioni, e ignorando in modo assoluto tutto
                                        ciò che non aveva un rapporto diretto coi sensi.</p>
            <p>Era figlia de' suoi tempi; aveva il sangue misto, parte di
                                        decadenza aristocratica e parte di insolenza borghese
                                        arrivata in alto. Molto intelligente, chiudeva in sé i germi
                                        del bene e del male, ma nessuno sviluppato, nessuno
                                        dominante. La superficialità della sua educazione soffocava
                                        in lei ogni tendenza individuale. Con tutto questo era
                                        persuasa d'essere, oltre che la più bella, la più buona
                                        delle fanciulle.</p>
            <p>- E tu, zio, sei allegro?</p>
            <p>Disse così passando la mano con civetteria sotto il mento del
                                        vecchio gentiluomo.</p>
            <p>- Allegro!</p>
            <p>Egli non aveva nessuna ragione per esserlo; a sessantanni una
                                        festa da ballo è un sacrificio. Ma le ipocrisie della
                                        gentilezza erano famigliari a don Leopoldo, che rispose:</p>
            <p>- Molto allegro.</p>
            <p>Per tal modo Lydia non ebbe nemmeno il più lontano rimorso: al
                                        contrario, credendo che suo zio dovesse interessarsi a tutto
                                        quanto interessava lei stessa, continuò:</p>
            <p>- Sai come sarà vestita Costanza?</p>
            <p>- No.</p>
            <p>- Di celeste. Sta bene in celeste; è un colore che si armonizza
                                        perfettamente col suo genere di bellezza. Che genere pare a
                                        te?</p>
            <p>- La bellezza della signorina Arimonti? Ma.... mi pare un genere
                                        serio, con una intonazione di dolcezza nello sguardo, che mi
                                        fa supporre in lei un'anima sensibilissima.</p>
            <p>- Oh! sì, sensibilissima - ribattè Lydia; ma dall'accento si
                                        capiva che il suo pensiero era già altrove.</p>
            <p>- Quella è una buona amica - riprese don Leopoldo - una mente
                                        elevata, un cuore nobile....</p>
            <p>- Costanza è stata molte volte ai balli sai? Ha quattro anni più
                                        di me....</p>
            <p>Senza finire la frase, Lydia attraversò d'un balzo il salotto,
                                        dando l'idea di una foglia di rosa portata dal vento. Ella
                                        aveva scorto, sopra un tavolino, un mazzetto di viole
                                        mammole.</p>
            <p>- A momenti le dimenticavo. Si pose davanti allo specchio,
                                        cercando un posticino, sulla sua persona, per le viole.
                                        Provò a metterlo nel mezzo del seno, poi da una parte, poi
                                        sulla spalla.</p>
            <p>- Alla cintura forse.... - suggerì timidamente don Leopoldo. Ella
                                        si voltò a guardarlo:</p>
            <p>- Che bravo zio! Ma te ne intendi tu di queste cose? Lo guardava
                                        fisso, coi begli occhi ridenti, dove brillava una punta di
                                        malizia. Egli ne fu turbato, e per darsi un contegno
                                        incominciò a infilare i guanti.</p>
            <p>Entrò donna Clara, tutta avvolta nel mantello bianco foderato di
                                        pelliccia.</p>
            <p>- Oh! mamma, ci hai sorpresi. Stavo confessando lo zio. A momenti
                                        mi faceva la confidenza del suo primo amore.</p>
            <p>Donna Clara non rilevò la frase; don Leopoldo arrossì lievemente.
                                        Avrebbe voluto dimostrare alla sua nipotina che
                                        l'osservazione era sguaiatella.... ma Lydia sembrava così
                                        felice, così raggiante e rosea e piena di gaiezza, che non
                                        ebbe cuore di conturbarla.</p>
            <p>- A un'altra volta - pensò.</p>
         </div>
         <div type="chapter" xml:id="IT188804" n="4">
            <head>IV</head>
            <p>Lydia fece la sua entrata nella gran sala abbagliante di lumi,
                                        senza il menomo imbarazzo. La piena sicurezza di sé stessa
                                        le trapelava da ogni atto, dallo sguardo ardito, dal sorriso
                                        franco, dalle strette di mano che distribuiva passando a
                                        braccio teso e scuotendo forte il pugno.</p>
            <p>Faceva un senso di meraviglia e di pena insieme a vederla con
                                        quel viso di bambina, quel corpo appena formato, e tanta
                                        arte mondana; o veramente avrebbe fatto meraviglia, se
                                        intorno a lei non fossero state tutte così; ma la sala era
                                        un giardino, una serra di questi graziosi fiori
                                        artificiali.</p>
            <p>Uno sciame di amichette la circondò subito. Erano ragazze belle,
                                        eleganti, soprattutto disinvolte; conoscevano a fondo la
                                        teoria delle braccia nude; strette alla vita quelle magre;
                                        sollevate, sempre in cerca di un riccio ribelle o di uno
                                        spillo cadente, quelle che potevano far pompa di ricchi
                                        contorni. Ognuna poi, forte o sottile, alta o piccina, aveva
                                        lo stesso petto sporgente con audacia; petto di prescrizione
                                        come le divise militari. In pochi momenti Lydia fu messa al
                                        corrente di quella parte di società che non conosceva; parte
                                        minuscola, poiché erano quasi tutte persone note o viste a
                                        teatro o incontrate in casa d'amici.</p>
            <p>Con un'occhiata pratica passò in rassegna le toelette femminili,
                                        mordendosi tratto tratto i labbruzzi, quando le pareva di
                                        trovare un abito meglio riuscito del suo.</p>
            <p>Guardò gli uomini con diffidenza e con mediocre interesse; in
                                        fondo erano sempre quelli: il marchese Gherardi, un colosso,
                                        col collo taurino, le spalle larghe da fattore, un puzzo
                                        inveterato di sigaro e di stalla. Il letterato Benelli, duro
                                        e impettito, che salutava piegandosi in due, e che aveva
                                        l'aria di dire a tutto il mondo: "io guardo nelle anime
                                        vostre come in una casa di vetro; nulla mi sfugge del cuore
                                        umano." L'avvocato Calmi, lo scettico che nessuna donna
                                        aveva fatto palpitare mai, e per il quale una bella ragazza
                                        era impazzita, senza che egli smettesse di sorridere. Il
                                        giovane duca di Castel Gabbiano, ultimo dei principi Scatti,
                                        un aborto miope, calvo e cretino. Giavazzi che amoreggiava
                                        solamente colle donne da teatro. Senni che aveva i denti
                                        neri come l'inchiostro. Weimer freddo come i ghiacci polari.
                                        Alari e Saluzzi sposati all'alpinismo, capaci di parlare del
                                        Monte Bianco durante un valzer di Metra. Chi ancora? Tre o
                                        quattro ufficiali di cavalleria, già in guarnigione da due
                                        anni, e interamente sfruttati. E poi? E poi la folla.</p>
            <p>- Ma chi è quel giovinetto smilzo colla divisa di marina?</p>
            <p>- È il conte Rambaldi, reduce dal suo gran viaggio
                                        nell'India.</p>
            <p>- Gigi? - esclamò Lydia tornata improvvisamente bambina e tutta
                                        rossa di emozione: - è egli veramente Gigi? Ma io lo
                                        abbraccio.</p>
            <p>Le fanciulle si posero a ridere. Quella Lydia era proprio
                                        singolare, per quanto avesse l'apparenza ragionevole che
                                        hanno tutte.</p>
            <p>- È un mio amico d'infanzia - continuò Lydia, dimenticando di
                                        star ritta nel busto e piegandosi avanti per vederlo
                                        meglio.</p>
            <p>- Oh! - fece una ragazza più vecchia delle altre, un po' sparuta,
                                        con due occhietti vivi di faina - se si continuasse tutta la
                                        vita ad essere amici d'infanzia, io dovrei sedermi sui
                                        ginocchi di Beppe Gherardi, come si faceva.... qualche anno
                                        fa.</p>
            <p>Cinque o sei ventagli si alzarono pudicamente, nascondendo
                                        sorrisi maliziosi.</p>
            <p>Quanto a Lydia, ella non ci vedeva malizia alcuna. Le era sempre
                                        piaciuto molto a giocare, a divertirsi, a ridere, a sfogare
                                        infine come poteva la vivacità grandissima del suo
                                        temperamento. Gigi le rammentava una quantità di corse nel
                                        bel parco ombroso della sua villa, molte partite al volante,
                                        e delle risate senza fine. Lasciò che le amiche lanciassero
                                        i loro frizzi, ignorante ancora del male che fanno queste
                                        frecce invisibili, e continuò a guardare il cadetto di
                                        marina, finché questi se ne accorse, e riconoscendo lui pure
                                        la compagna de' suoi giuochi, venne a salutarla. Lydia,
                                        tutta ridente, gli tese la mano, e stava per dirgli:</p>
            <p>- Come ti sei fatto alto!</p>
            <p>Ma il contino, serio, la chiamò all'etichetta dicendo:</p>
            <p>- Come sta, signorina?</p>
            <p>Lydia si ricompose subito, stringendo le labbra, abbassando per
                                        metà le palpebre e il tono della voce:</p>
            <p>- Benissimo: e lei? </p>
            <p>L'orchestra intuonava una polka.</p>
            <p>- Non ha impegni?</p>
            <p>Sì, ne aveva, ma finse di dimenticarli, perchè voleva uscire dal
                                        crocchio delle amiche a braccio di Rambaldi.</p>
            <p>- Non avrei creduto che dovesse prender fuoco così presto - disse
                                        caritatevolmente la ragazza sparuta dagli occhi di faina: -
                                        ignora che Rambaldi, affamato di civiltà dopo il suo viaggio
                                        tra i barbari, si è già iscritto alle lezioni della
                                        Capitelli.</p>
            <p>- Maldicente! - mormorò una voce dolcissima, dal timbro
                                        vellutato.</p>
            <p>Non c'era che Eva Seymour che avesse quella voce. Ella si era
                                        avvicinata in compagnia di Costanza Arimonti.</p>
            <p>- Ecco le inseparabili e impeccabili che vengono a confonderci
                                        nelle nostre debolezze.</p>
            <p>Eva passò oltre, sorridendo dolcemente e stringendo il braccio
                                        all'amica.</p>
            <p>Le guardavano molto; miss Eva, per la sua splendida bellezza;
                                        Costanza, bella anch'essa, per un non so che di alteramente
                                        puro che dava al suo volto una luce straordinaria. L'Inglese
                                        era, come al solito, vestita di bianco, col solo ornamento
                                        della sua aureola dorata. Costanza, nell'abito celeste, coi
                                        capelli di un biondo opaco, semplicemente intrecciati,
                                        l'occhio calmo, il sorriso malinconico, somigliava senza
                                        saperlo alla sua antenata Jeronima: e formava, in quel suo
                                        irradiamento tutto spirituale, un felice contrasto colla
                                        bellezza di Eva voluttuosamente terrena.</p>
            <p/>
            <p/>
            <p>- Torna ancora a Bombay?</p>
            <p>- Oh! no.</p>
            <p>- Come lo dice convinto!</p>
            <p>- Sono sempre convinto io di quello che dico.</p>
            <p>- Badi: un momento fa mi ha insinuato che sono bella.</p>
            <p>- Lo ripeto.</p>
            <p>Intanto che Gigi Rambaldi, da uomo educato, snocciolava
                                        complimenti alla sua ballerina, ella lo guardava sottecchi,
                                        fingendo di voltare il capo per accomodarsi la spallina
                                        dell'abito. Si era fatto così alto che non sapeva
                                        capacitarsene, mentre ella era rimasta piccina. E forte era.
                                        La teneva per la vita sollevandola come una piuma.</p>
            <p>Un momento, nel ballare, la sua guancia abbrunita dal sole
                                        indiano aveva sfiorato la guancetta tonda di Lydia; ed a lei
                                        era venuta una tentazione matta di baciarlo rumorosamente,
                                        alla francese, col ganascino fra le dita. Ma lui era molto
                                        serio; sembrava anche distratto, e allora non parlava. Lydia
                                        invece aveva voglia di parlare.</p>
            <p>- Si ricorda, a Belgirate, quante corse sul lago, per i boschi,
                                        in montagna? Quanto giuocare all'altalena e al volante? Si
                                        ricorda?</p>
            <p>- Eh! sicuro.</p>
            <p>- E quella sera che ci siamo perduti nel parco, che lei voleva
                                        fabbricare una capanna per passarvi la notte?....</p>
            <p>Rambaldi non aveva inteso. Si fece replicare:</p>
            <p>-.... una capanna per passarvi la notte.</p>
            <p>- Ah! sì.</p>
            <p>- Avevamo cólti tanti fiori; mi ricordo, che erano quasi tutte
                                        violette: ve n'era una quantità nel bosco, come
                                        queste....</p>
            <p>Prese il mazzolino che teneva alla cintura, e lo mostrò al
                                        giovinotto. Egli si affrettò a dire:</p>
            <p>- Bellissime! Le violette sono la mia passione.</p>
            <p>Con uno slancio irriflessivo Lydia glielo porse. Egli accettò un
                                        po' sorpreso, e se lo mise all'occhiello. In quel momento la
                                        fanciulla, sollevando gli occhi, incontrò gli sguardi di Eva
                                        e di Costanza fissati su di lei. Ma che male c'era? Non
                                        aveva già commesso un delitto per dare alcuni fiori ad un
                                        amico d'infanzia. Fece spalluccie, e continuò a parlare con
                                        Gigi il quale intanto sbirciava per la sala, mordendosi i
                                        baffi.</p>
            <p>- Non vede, in fila, davanti a noi, la contessa Colombo? Chi mai
                                        la fa ballare?</p>
            <p>- Un mio compagno di collegio, il duca di Castel Gabbiano.</p>
            <p>- Pazienza! Ma perché balla ancora la contessa Colombo? Potrebbe
                                        essere nonna; ho visto maritarsi sua figlia.</p>
            <p>- Gran bella donna - esclamò Gigi ripreso dalle distrazioni.</p>
            <p>- Che dice mai? La contessa....</p>
            <p>- Eh no, non parlo della contessa.</p>
            <p>Lydia non poteva darsi pace. La contessa Colombo davanti</p>
            <p>a lei, facendo coda per una polka:</p>
            <p>- Ma si balla dunque fino a novant'anni!</p>
            <p>Le spalle ossute e brune della celebre signora esercitavano una
                                        strana potenza di curiosità. Ella pigliava diletto
                                        nell'osservarla minutamente come un fenomeno; quella faccia
                                        da morto, illuminata dagli occhi che sembravano torcie a
                                        vento; quei capelli nerissimi di un lucido di pece, tinti
                                        senza dubbio; le orecchie cartilaginose; la bocca secca,
                                        quasi bruciata da un soffio ardente; le narici mobili,
                                        aspiranti nell'aria; e per cornice un abito di broccato
                                        giallo con altissime trine nere.</p>
            <p>Lydia non capiva proprio che cosa vi facesse nel ballo quella
                                        vecchia signora. Aveva sempre creduto che le signore vecchie
                                        dovessero passare il loro tempo in poltrona, come sua madre,
                                        o in chiesa, o visitando i poveri e facendo dei sermoni in
                                        famiglia, come la marchesa Arimonti; o lagnandosi delle
                                        correnti d'aria e delle stagioni cambiate; qualunque cosa,
                                        insomma fuorché danzare delle polke.</p>
            <p>Fu tutta orecchi quando l'avvocato Calmi, passando a braccio di
                                        Benelli, mormorò, additando la contessa e il suo imberbe
                                        cavaliere:</p>
            <p>- È la torre diroccata a cui resta un merlo solo.</p>
            <p>Ma che avrebbe detto Lydia, se avesse potuto seguire lo scettico
                                        avvocato alcuni passi più avanti, allorché, segnando lei
                                        stessa al compiacente Benelli, soggiunse:</p>
            <p>Diventa economa, la signorina. Un po' di viole per Rambaldi,
                                        mentre è stata così generosa coi pescatori di
                                        Belgirate....</p>
            <p/>
            <p>Nella sala dei rinfreschi, don Leopoldo che aveva fatto tutta la
                                        sera da cavaliere a sua cognata, la serviva ancora. Egli
                                        avrebbe preferito, di gran lunga, trovarsi nel suo letto,
                                        colla <title rend="italic">Revue des Deux Mondes</title>
                                        appoggiata all'origliere; ma schiavo eroico della
                                        galanteria, se ne stava chino sulla poltrona di donna Clara,
                                        mostrando la dentiera col più grazioso de' suoi sorrisi.</p>
            <p>Lydia, accanto a loro, prendeva un gelato, lo prendeva
                                        macchinalmente, senza gusto, assorbita com'era nella
                                        contemplazione di uno specchio.</p>
            <p>Una volta o due don Leopoldo girò la testa per vedere che cosa
                                        attirasse l'attenzione di sua nipote, e concluse che era una
                                        perdonabile vanità dei sedici anni. Donna Clara,
                                        sbadigliando, sentenziò che gli specchi sono una cosa
                                        noiosa, perchè costringono gli occhi a volgersi dalla loro
                                        parte, anche non volendo. E Lydia guardava sempre, guardava
                                        al di là della sua figurina rosea, in un angolo della sala,
                                        mezzo nascosto da alti arbusti, ma che lo specchio
                                        rifletteva fedelmente. Guardava un divano sul quale un
                                        giovane cadetto di marina, infiammato di zelo, come se fosse
                                        sul ponte della sua nave, parlava con una signora; guardava
                                        la signora, procace, civettuola, sorridente, con quell'aria
                                        indefinibile di soddisfazione che prende il volto di una
                                        donna, quando un uomo le fa la corte. L'attitudine
                                        aggressiva del cadetto diceva:</p>
            <p>- Vi trovo di mio gusto, siete bella, e vi amo. </p>
            <p>Gli occhi della signora rispondevano:</p>
            <p>- Vi devo credere? Sono parole che si spendono per tutte.</p>
            <p>Il cadetto fece un movimento in avanti. La signora, sbadatamente,
                                        tirò a sé lo strascico dell'abito; così erano vicinissimi.
                                        Egli si tormentava i baffi, sprofondando fin dove poteva uno
                                        sguardo ardente. Ella restava calma, avvezza a quei fochi,
                                        sorridendo sempre ed agitando a larghe ondate il
                                        ventaglio.</p>
            <p>La mano di lui, appoggiata nervosamente alla spalliera del
                                        divano, gemeva: Abbiate pietà. Le spalle di lei, fremendo
                                        con un brivido impercettibile, mormoravano: Forse.</p>
            <p>- Fa piacere a vedere come si divertono tutte queste ragazze. È
                                        la loro età!</p>
            <p>Questa riflessione di don Leopoldo cadde, come un sassolino in
                                        uno stagno, producendo un rumore sordo. Donna Clara si
                                        accontentò di affermare con un moto della testa. Lydia
                                        continuava a guardare lo specchio. I due non avevano mutata
                                        posizione; solamente la signora si umettava delicatamente le
                                        labbra colla punta della lingua, tenendo il capo appoggiato
                                        alla spalliera e gli occhi erranti verso il soffitto.
                                        Rambaldi era molto rosso.</p>
            <p>Improvvisamente la signora, rizzandosi sulla vita, con un
                                        risolino beffardo, allungò il ventaglio sul mazzetto che il
                                        giovine teneva all'occhiello. Egli non esitò. Strappò subito
                                        le violette fino all'ultima, fino ad una piccola foglia che
                                        non voleva uscire dall'occhiello, gettandolo dietro al
                                        divano.</p>
            <p>- Zio - disse Lydia coi dentini stretti - conosci tu la signora
                                        Capitelli?</p>
            <p>- La signora Capitelli? - ripetè il vecchio, seguendo la
                                        direzione degli sguardi della fanciulla, ma non vedendo
                                        niente nello specchio, perchè i due si erano
                                        allontanati.</p>
            <p>- Sì, la signora Capitelli; quella che ha un neo sul mento, che
                                        passeggiava un momento fa con Gigi Rambaldi, che è moglie di
                                        un banchiere.</p>
            <p>- La bella signora Capitelli?</p>
            <p>- La trovi bella? - esclamò Lydia facendo spallucce, sgranando
                                        gli occhioni come per grande meraviglia. - Ad ogni modo non
                                        è questo che ti chiedevo. Dimmi che donna è.</p>
            <p>- Oh! - fece don Leopoldo - perfetta, perfetta.</p>
            <p>E scoperse la dentiera, amabilmente, nella lunga abitudine di
                                        parlar bene delle signore.</p>
            <p>Intanto la sala si riempiva di ballerine assetate e di cavalieri
                                        affamati. Le coppe dello sciampagna incominciarono a
                                        spumeggiare in mezzo ai pasticci di selvaggina. Molti
                                        tavolini erano sparsi dovunque, così ognuno si collocava a
                                        piacer suo.</p>
            <p>Una dolce ebbrezza, un abbandono di buon genere animò presto
                                        uomini e donne; gli occhi lampeggiavano, i frizzi uscivano
                                        facili dalle labbra.</p>
            <p>Alcune signore si erano levate un guanto, uno solo, e, col
                                        braccio appoggiato sulla spalliera della poltrona,
                                        ascoltavano sorridendo, mettendo a posto i braccialetti.
                                        Erano tutte circondate dai loro fidi, dagli spasimanti,
                                        dagli amici, dai corteggiatori che formavano intorno ad
                                        ognuna una specie di piccola corte, come un crocchio intimo,
                                        come tanti salottini particolari nel gran salotto
                                        comune.</p>
            <p>Le ragazze le imitavano del loro meglio, copiando i sorriseti
                                        pieni di sottintesi, le lunghe occhiate freccianti, certi
                                        movimenti delle spalle; e nel modo di voltare il capo
                                        indietro sporgendo il busto, nelle voci scalate, nei respiri
                                        o trattenuti o esagerati o dolcemente convulsi, che facevano
                                        fremere qual spuma le trine aeree sui petti nudi.</p>
            <p>Scintillavano le gemme sotto i doppieri; scintillavano in mezzo
                                        ai fiori e ai cristalli le belle spalle alabastrine;
                                        scintillavano i sorrisi sulle bocche umide. Da quelle dame,
                                        da quei gentiluomini, avvezzi a mentire sempre colla
                                        maschera delle convenienze sul viso, sprigionavasi a loro
                                        insaputa una fiammella di voluttà che saliva, riscaldandola,
                                        nell'atmosfera profumata.</p>
            <p>Lydia, guardando sé stessa nello specchio dove prima aveva
                                        guardato Rambaldi, si vide sola. Vide la sua faccina pallida
                                        e l'occhio cinto da un segno di stanchezza. Era brutta;
                                        stonava in quell'ambiente. Non così, come una mesta
                                        Cenerentola, ella voleva entrare nel mondo. Ella, il mondo,
                                        lo sfidava.</p>
            <p>Si tolse dallo specchio, disinvolta, con un sorriso audace che le
                                        nascondeva l'abbattimento del volto, compresa dalla prima di
                                        tutte le necessità, la necessità di esser bella.</p>
            <p>Un gruppo di fanciulle, in piedi tra due piante d'azalee, la
                                        chiamarono. Il marchese Gherardi, quell'originale, aveva
                                        fatto portar loro dello sciampagna. Alcune lo sorseggiavano
                                        adagino, guardando con diffidenza nella coppa ambrata;
                                        qualche altra protestava di non volerlo neppure
                                        assaggiare.</p>
            <p>- Date a me - disse Lydia, e ne vuotò un intero calice,
                                        delicatamente, con mossettine da uccello che si tuffa nel
                                        beverino.</p>
            <p>- Eccomi battezzata. Poi riprese a girare, lentamente, tenendosi
                                        al braccio una di quelle fanciulle, provando i sorrisi con
                                        lei per ripeterli, sicura, agli uomini.</p>
            <p>Aveva visto la Capitelli quando passeggiava al braccio di
                                        Rambaldi, con incantevole mollezza; si provò, ma in questo
                                        non riuscì. La Capitelli aveva un fascino particolare,
                                        segreto: si moveva a ondate; parlava senza emettere la voce;
                                        i suoi sguardi erano carezze; intorno a lei c'era un profumo
                                        caldo che attirava. Qualcuno diceva: - Non è bella, è
                                        peggio.</p>
            <p>- Come fa? - pensava Lydia.</p>
            <p>Lasciando il divano s'era andata a mettere con Rambaldi a un
                                        tavolino; e Lydia la vedeva mordere con grazia un'ala di
                                        pernice, mostrando le gengive rosee, con qualche cosa in
                                        fondo agli occhi che sembrava un uncino. Il giovane
                                        ufficiale di marina non le toglieva gli sguardi di
                                        dosso.</p>
            <p>In quell'ora sensuale della cena, le fanciulle venivano un poco
                                        trascurate, specie quelle che non mangiavano; ma per questo
                                        appunto le astemie si trovavano in poche.</p>
            <p>- È la prima volta che vedi un gran ballo nevvero? - chiese la
                                        compagna di Lydia.</p>
            <p>- Sì.</p>
            <p>- Ti diverti?</p>
            <p>- Così, così: mi divertirei di più se fossi maritata.</p>
            <p>- Oh! sì, lo credo anch'io.</p>
            <p>Avevano parlato rapidamente senza guardarsi in faccia; si
                                        trovavano sole, un po' umiliate, discretamente annoiate.</p>
            <p>- Sono queste signore - disse l'amica, facendo descrivere al suo
                                        ventaglio un piccolo semicerchio - queste signore che ci
                                        rapiscono gli uomini.</p>
            <p>Si fermò, mordendosi le labbra a guisa di persona che la sa lunga
                                        ma che vuol conservare un segreto; dopo pochi passi tuttavia
                                        scoppiò:</p>
            <p>- E non sono nemmeno tutte queste!</p>
            <p>- No?</p>
            <p>- Altre, altre, altre.</p>
            <p>- Maritate anche quelle?</p>
            <p>- Che!</p>
            <p>Un silenzio le divise; ognuna rifletteva per proprio conto. Lydia
                                        pensava a <emph rend="italic">quelle altre</emph>.</p>
            <p>Una bella bionda rideva davanti a loro, palpitando colle carni
                                        rosee, che sembravano voler uscire impazienti dallo scollo
                                        dell'abito e offrirsi ai due o tre giovanotti che la
                                        circondavano, cosi allegra che la sua bellezza ne sembrava
                                        irradiata.</p>
            <p>Lydia toccò il braccio della compagna, sentendosi presa alla gola
                                        da una sensazione bizzarra, come di soffocamento.</p>
            <p>- Maritata o no?</p>
            <p>- Maritata, certamente. Le è morto un bambino il mese scorso.</p>
            <p>La visione di una piccola bara, di quattro ceri, di una croce
                                        piantata in camposanto, attraversò come un lampo la mente di
                                        Lydia turbandola. Intanto l'abito della bella bionda si
                                        ritirava sempre più dalle sue spalle.</p>
            <p>Le due fanciulle, questa volta, si guardarono arrossendo.</p>
            <p>Passò un'alta figura, molto pallida, vestita di velluto nero,
                                        colle braccia tutte nude, bianche come quelle di una statua
                                        e le labbra rosse che parevano di sangue.</p>
            <p>- La conosci? - fece Lydia.</p>
            <p>La compagna abbassò la voce, precipitando le parole:</p>
            <p>- È divisa dal marito.</p>
            <p>- Davvero?</p>
            <p>- Ma ha un amante, un principe, che ha fatto pazzie per lei.</p>
            <p>- Ah!</p>
            <p>- C'è stato un duello, un scena orribile.... Io non so bene; sai,
                                        con noi si fanno sempre dei misteri.</p>
            <p>- Per fortuna si capisce lo stesso.</p>
            <p>Risero, agitate, frementi come foglioline sotto una folata di
                                        vento.</p>
            <p>- Torniamo indietro per vederla meglio? Dicono di lei che è una
                                        di quelle donne che ammaliano.</p>
            <p>- Come la Capitelli! pensò Lydia con amarezza.</p>
            <p>La contemplarono a lungo con una curiosità minuziosa che saliva,
                                        lungo il bel braccio nudo, a frugare l'austerità tutta
                                        chiusa del corpetto di velluto; una curiosità che la
                                        svestiva, che avrebbe voluto leggerle dentro; curiosità
                                        feroce, prepotente che le teneva inchiodate a quel posto,
                                        colle narici dilatate, avide, i petti oppressi, non sentendo
                                        i brividi dell'alba che segnava un'orma livida intorno alle
                                        loro palpebre. E continuarono così, per il resto della notte
                                        osservando, osservando....</p>
         </div>
         <div type="chapter" xml:id="IT188805" n="5">
            <head>V</head>
            <p>Il mese di luglio, a Livorno.</p>
            <p>Sulla rotonda dello stabilimento i bagnanti procuravano di
                                        ingannare, ciarlando, lavorando o leggendo, le lunghe ore
                                        del pomeriggio.</p>
            <p>Nell'arena della spiaggia i fanciulli correvano; gli adolescenti,
                                        sdraiati al sole, si annerivano con profonda convinzione,
                                        stendendo le membra libere nella caldura; qualcuno, sepolto
                                        a mezza vita dentro la ghiaia, ergeva il busto immobile,
                                        pari ad una sfinge.</p>
            <p>Dall'acqua salivano voci confuse, domande che si perdevano sotto
                                        a un'ondata, piccoli strilli, grida giulive, esclamazioni di
                                        trionfo, richiami, segni di convenzione. Braccia candide e
                                        toraci muscolosi apparivano o sparivano alternativamente,
                                        ora cullati, ora travolti dai marosi. Chiome di donna
                                        sciolte nella lotta radevano la superficie dell'acqua,
                                        mentre un bel corpo impavido filava dolcemente alla luce,
                                        supino, facendo il morto.</p>
            <p>A tratti, dopo aver compito un salto magistrale, i giovinotti
                                        uscivano tutti stillanti verso la rotonda, quasi aspettando
                                        un premio. Dal parapetto della rotonda si protendevano
                                        allora, riparate dai larghi ombrelli, testine bionde e
                                        brune; due o tre parole volavano nella brezza marina; uno
                                        scoppio di risa soffocato faceva ondeggiare le mussoline e,
                                        talvolta, un fiore o una pezzuola trinata cadevano dall'alto
                                        in mare.</p>
            <p>Un sole di fuoco bruciava e illuminava ogni cosa.</p>
            <p>- Madamigella Lydia non è ancora ritornata dalla pesca?</p>
            <p>- Al giorno d'oggi anche i granchiolini sono smaliziati; non si
                                        lasceranno prendere.</p>
            <p>Il dialogo seguiva a fior d'acqua fra un giovane Ercole in maglia
                                        color ferro e un altro giovane che sporgeva il petto velloso
                                        sopra un paio di mutandine rigate.</p>
            <p>- Quel duca pare innamorato cotto.</p>
            <p>- È una disgrazia come un'altra; poteva rompersi una gamba.</p>
            <p>- E sarebbe stato peggio.</p>
            <p>- Chi sa.... Il giovane Ercole sparì sotto le onde e ricomparve
                                        pochi passi lontano, sbuffando, spruzzando intorno acqua
                                        come un tritone.</p>
            <p>- Non c'è che dire, è alla moda. Veste deliziosamente, parla di
                                        tutto con disinvoltura ammirabile; fuma, va a cavallo,
                                        bestemmia, in francese, questo sì, ma bestemmia; l'ho
                                        sentita io. E, con tutto ciò, diciotto anni.</p>
            <p>- O venti.</p>
            <p>- Non mi piace il suo naso, per esempio pare una pantofola
                                        turca.</p>
            <p>- Si caccia dappertutto.</p>
            <p>- Come naso o come pantofola?</p>
            <p>- L'uno e l'altro probabilmente. Sei stanco?</p>
            <p>- No.</p>
            <p>- Andiamole incontro.</p>
            <p>- Tu le hai fatto un po' la corte?</p>
            <p>- Nemmen per sogno. Rido, come fanno gli altri.</p>
            <p>- Però non è neanche da buttar via....</p>
            <p>- Peuh! Tutta artefatta, incominciando dal nome, al quale
                                        aggiunge una vocale fantastica, fino ai capelli che non
                                        hanno più nessun colore, a furia di averli presi tutti.</p>
            <p>- Chi sa anche se ha vent'anni! Fabbricano adesso uno smalto che
                                        ringiovanisce per miracolo.</p>
            <p>Una barca veniva verso loro, colla vela bianca saettata dal
                                        sole.</p>
            <p>- Eccola! Forza, ci faremo prendere a bordo. Dalla barca s'erano
                                        scôrti i due nuotatori e un fazzolettino agitato con
                                        vivacità li incoraggiava a proseguire. Era il fazzolettino
                                        di Lydia, la quale, ritta sulla prua, posava sapientemente
                                        nello sfondo del cielo e del mare, felice di avere una così
                                        splendida cornice.</p>
            <p>Si rizzava sulla personcina minuscola, dando al vento la sottana
                                        turchina orlata da galloni bianchi. Una maglia bianca le
                                        aderiva al petto e alle braccia con precisione scultoria,
                                        aprendosi davanti, negli ampi risvolti del colletto alla
                                        marinara, che lasciava scorgere la fossetta della gola e
                                        l'elegante nervatura del collo; una crocellina d'oro, appesa
                                        ad una catenella saldata, segnava il limite della clavicola,
                                        e metteva un punto luminoso sulla bianchezza opaca delle
                                        carni. In testa, posto alla sgherra, un cappello a tese
                                        dritte, decorato dell'ancora tradizionale, non nascondeva la
                                        lussureggiante capigliatura, variegata come l'iride.</p>
            <p>Tutta quell'aria che la circondava, quella luce piovente dal
                                        cielo e riflessa dal mare, quel forte odore di catrame e di
                                        salsedine la inebriava, accendendole nel sangue un
                                        brulichio, un bisogno di moto, una vitalità espansiva e
                                        comunicativa. Ella fremeva battendo i piedini, che visti
                                        così sull'orlo della barca, calzati di scarpuccie iridate,
                                        sembravano ali di farfalla. Posava nel sole, davanti alla
                                        natura, nella ebbrezza della sua gioventù; posava con arte,
                                        ma anche con sincerità, come un mimo convinto della sua
                                        parte.</p>
            <p>Un'altra circostanza contribuiva a renderla allegra; era la
                                        faccia estasiata del duca di Castel Gabbiano, quasi in
                                        ginocchio davanti a lei. Quell'infelice aborto, rachitico e
                                        vizioso, visto là nell'ampiezza del mare, formava un
                                        contrasto piccante, e Lydia, che non pretendeva a nessun
                                        sentimentalismo, né di cuore né di intelletto, trovandolo
                                        buffo, ne rideva.</p>
            <p>Sulle prime s'era prestata, per civetteria, ad accogliere gli
                                        omaggi del giovane principe, che da un mese le faceva una
                                        corte assidua. Trovava curioso il sentirsi ripetere tutto
                                        quello che egli doveva già aver detto alla contessa Colombo,
                                        e le modificazioni che necessariamente introduceva nel suo
                                        frasario galante, la mettevano di buon umore.</p>
            <p>Quando le dichiarava, in estasi, la sua adorazione per i visetti
                                        bianchi sfumati in color di rosa, Lydia pensava alla faccia
                                        gialla della contessa. L'avrà paragonata ad un arancio, come
                                        già fece un poeta, concludeva in sé stessa, e le accadeva
                                        allora di mormorare a fior di labbro, trattenendo le risa: -
                                                <foreign xml:lang="fr">Elle était jaune comme une
                                                orange!</foreign> e il duchino, che non aveva letto
                                        Musset, continuava a guardarla in estasi.</p>
            <p>Ma a poco a poco, alla leggerezza giovanile di quella civetteria
                                        si aggiunse una specie di crudeltà. Lydia godeva nel vederlo
                                        soffrire; godeva non per cattiveria, ma per leggerezza;
                                        perchè andava già formandosi del mondo un concetto
                                        pessimista. Scettica per posa e per imitazione, quest'abito
                                        le si stringeva sempre più al dosso, formava una cosa sola
                                        colla sua pelle. Tutti erano così, bisognava esser così.
                                        Nello stesso modo che, narcotizzandosi, si taglia una gamba
                                        senza dolore, ella era passata dalla fanciullezza alla
                                        maturanza, saltando il faticoso periodo delle prove del
                                        cuore. Prendere più che poteva, dare meno che poteva, ecco
                                        la teoria.</p>
            <p>- Hop! Hop! - gridava, dalla sua vedetta di prua, ai due
                                        intrepidi nuotatori; mentre dietro a lei, invidioso e
                                        geloso, il duca di Castel Gabbiano nascondeva il cranietto
                                        pelato.</p>
            <p>Quando i giovanotti saltarono nella barca, il fragile legno ebbe
                                        una scossa; Lydia traballò e dovette aggrapparsi ad una di
                                        quelle braccia che le lasciò il guanto bagnato d'acqua
                                        salsa; poi sedette, con spigliatezza forzata, in mezzo ai
                                        due uomini, palpitanti per la fatica superata, e sui corpi
                                        dei quali le goccioline del mare luccicavano come di sotto
                                        alle fontane luccicano i dorsi atletici dei Nettuni.</p>
            <p>- Avete freddo? biascicò il duca.</p>
            <p>- No, vivaddio, non abbiamo freddo; guardateci piuttosto! Il
                                        giovane che aveva parlato si atteggiò, in piedi, nel mezzo
                                        della barca, coi garretti tesi, il petto sporgente, il
                                        braccio alto come per sfida. Tutta la giocondità del sole
                                        pioveva sul suo corpo pastoso e lucente a guisa di un bel
                                        bronzo antico.</p>
            <p>Lydia, senza affettazione, abbassò gli occhi, turbata suo
                                        malgrado; ma non volendo mostrarsi ingenua, né passare per
                                        una sciocca educanda, li rialzò quasi subito, riattaccando
                                        il discorso con alcune frasuccie insignificanti.</p>
            <p>Del resto, che cosa glie ne importava? Si sentiva superiore ad
                                        ogni puerilità; non avrebbe arrossito a nessun costo; e poi
                                        non voleva guardare i loro piedi, oh! i piedi no; sono così
                                        brutti i piedi degli uomini!</p>
            <p>- Andare in barca è uno dei più grandi piaceri ch'io mi conosca.
                                        Disse, lasciandosi cadere mollemente sui cuscini, ambe le
                                        braccia stese verso il mare e la testa rovesciata indietro,
                                        come in un profondo anelito d'ebbrezza.</p>
            <p>I due giovanotti si scambiarono uno sguardo malizioso e
                                        sardonico; l'Ercole rispose con un sorriso pieno di
                                        sottintesi, ammiccando:</p>
            <p>- La barca è poetica; lor signorine vi trovano un pascolo ai
                                        rosei sogni, alle dolci contemplazioni....</p>
            <p>Le parole, in sé stesse, non significavano nulla; ma quello
                                        sguardo e quel sorriso dissero ben altro alla sua
                                        intelligenza svegliata. Ebbe la sensazione di trovarsi sola
                                        e senza difesa in un campo nemico, fra due uomini che la
                                        desideravano disprezzandola, e uno che giurava di amarla
                                        senza avere il coraggio di difenderla. Comprese in quel
                                        momento quanta viltà si annida nel cuore dell'uomo,
                                        dell'uomo che la società le mostrava sempre ossequioso e
                                        pieno di delicati riguardi.</p>
            <p>- Oh! no, no - si affrettò a ribattere con audacia, servendosi
                                        dell'arme stessa, - io non sono niente affatto poetica, non
                                        ho sogni rosei, e non contemplo dolcemente nulla e
                                        nessuno.</p>
            <p>Sorrise anche lei, ammiccò anche lei, sentendosi nel petto un'ira
                                        sorda e come un velo davanti agli occhi. Avrebbe voluto
                                        schiaffeggiare il duca; le faceva veramente rabbia colla sua
                                        faccia da cretino; ma nessun segno della lotta interna
                                        apparve a turbare il suo visetto roseo, ch'ella rinfrescava
                                        agitando lievemente il ventaglio.</p>
            <p>Voleva riprodurre le attitudini sapienti della Capitelli; la vita
                                        bene appoggiata, i gomiti rientranti, alto il petto, lo
                                        sguardo nuotante in un languore indefinito, e le labbra
                                        semichiuse, umide, quasi cercanti il bacio.</p>
            <p>Una rapida occhiata la persuase che il suo giuoco riusciva.</p>
            <p>- Sono imbecilli tutti e tre - pensò; e tale convinzione valse a
                                        rasserenarla.</p>
            <p>Una barca passava. Era carica di giovanotti i quali conducevano a
                                        spasso la sposina più alla moda in quell'anno: una bellezza
                                        di serva ben pasciuta, cogli abiti di chi ha molti danari da
                                        spendere e il contegno di una parigina del quartiere Breda;
                                        ma non avendo, in quel momento, abito di sorta, se non un
                                        lungo accappatoio ondeggiante alla brezza, restava col più
                                        prezioso de' suoi doni. I compagni di Lydia si voltarono a
                                        guardarla, e della stessa nella recente vittoria, si sentì
                                        mordere al cuore da un senso volgare di invidia. Poiché sono
                                        quelle le donne che piacciono!... Tale convincimento le
                                        entrava sempre più nell'anima.</p>
            <p>S'era levato il cappello. Il vento marino agitava alcune
                                        ciocchette bionde intorno alla sua fronte; il sole le
                                        indorava la sommità del capo, dove i capelli apparivano
                                        color di rame, e dietro, sulla nuca, tra le ombre sinuose di
                                        una grossa treccia, il bruno naturale tradiva gli artifici
                                        della polvere di riso e dell'olio di nocciuole.</p>
            <p>- Perchè, - chiese il duca, dopo avere riflesso lungamente alla
                                        necessità di dire qualche cosa, - ella incipria i capelli?
                                        Starebbe pur bene tutta nera, come ala di corvo.</p>
            <p>- Reminiscenze e rimpianti!</p>
            <p>Lydia pronunciò queste parole con accento così buffo, che i due
                                        giovanotti risero, afferrando subito l'allusione.</p>
            <p>La pace era fatta; oramai si trovavano uniti per divertirsi e per
                                        scherzare. Dandosi reciprocamente dell'imbecille e della
                                        civetta, si sorridevano guardandosi, come gli auguri
                                        antichi.</p>
            <p>- E perchè poi - disse Lydia, godendosi l'imbarazzo del duca -
                                        gli uomini fanno la corte alle donne vecchie?</p>
            <p>L'Ercole scattò con un movimento vivace, la sua spalla nuda quasi
                                        urtava la spalla della fanciulla.</p>
            <p>- Perchè le giovani non sanno amare.</p>
            <p>Lydia non si mosse. Ricevette in pieno lo sguardo audace,
                                        mordendosi delicatamente le labbra. Ella guardava con
                                        interesse i muscoli del di lui petto trasparenti sotto la
                                        maglia e i rilievi poderosi del bicipite. Pensò ancora: Come
                                        fanno ad essere cosi forti e così deboli? Disse:</p>
            <p>- Sì, ha ragione. Bisogna aspettare l'ora della passione; intanto
                                        che si è giovani è meglio ridere.</p>
            <p>Il giovanotto dal petto velloso mormorò piano all'amico:</p>
            <p>- Vuol serbarsi una pera per la sete.</p>
            <p>Il dialogo continuò, rotto, a frecciate, a monosillabi, a
                                        sottintesi, salato come l'acqua, scottante come il sole che
                                        li circondava, e il riso argentino di Lydia volava nella
                                        brezza.</p>
            <p/>
            <p/>
            <p>Sulla rotonda dello stabilimento don Leopoldo inquieto seguiva
                                        con l'occhio l'avvicinarsi della barca. Donna Clara, stesa
                                        in poltrona, dava alcuni punti ad un ricamo.</p>
            <p>- Davvero - si decise a dire il vecchio gentiluomo dopo avere
                                        parecchie volte scosso il capo - questi bagni permettono
                                        troppe licenze.... non poetiche.</p>
            <p>Aggiunse questo scherzo innocente per non aver l'aria di fare una
                                        predica; ma donna Clara, che la vedeva già all'orizzonte,
                                        rispose un po' aspretta:</p>
            <p>- Basta non metterci malizia nelle cose.</p>
            <p>- Mettiamo niente, mia cara; restano tuttavia quei due
                                        giovinotti, a cui si dovrebbe pur mettere almeno un
                                        accappatoio....</p>
            <p>Donna Clara interruppe:</p>
            <p>- Avresti preferito ch'ella li lasciasse morire di sfinimento
                                        dopo la lunga traversata?</p>
            <p>- No, avrei preferito che essi non si fossero permessi di
                                        scambiare la barca di mia nipote per un camerino da bagno o
                                        per un cerchio di salvataggio.... Preferirei poi,
                                        infinitamente, che Lydia incominciasse a cambiare il terreno
                                        de' suoi atti di virtù. La storiella di Belgirate l'ha già
                                        compromessa abbastanza, e la società è molto maldicente.</p>
            <p>- Appunto. Se ci dovessimo occupare dei suoi giudizi si starebbe
                                        freschi. Dieci anni or sono, quando morì mio marito e tu
                                        venisti a stabilirti con noi, non si disse forse che eri il
                                        mio amante? Il Signore sa se questo è vero.</p>
            <p>- Ed io! - mormorò don Leopoldo, lentissimamente, sentendosi
                                        puro.</p>
            <p>Ma lo prese poi subito il rimorso di non essere stato abbastanza
                                        cortese, e si chinò verso di lei, toccando i gomitoli di
                                        seta che teneva sui ginocchi:</p>
            <p>- Sai, Clara, quanto bene voglio alla piccina.</p>
            <p>- Non ne dubito; ma le tue idee sono arretrate di mezzo secolo;
                                        non prendi il mondo come è; sembra che tu non lo conosca
                                        nemmeno il mondo; sei una specie di vecchia zitella....</p>
            <p>Don Leopoldo arrossì, chinando il capo. Finiva, come al solito,
                                        per cedere a sua cognata, la quale si drappeggiava nel
                                        trionfo, avendo sempre nel suo sangue borghese un fondo di
                                        irritazione contro la nobiltà, che trovava piena di
                                        pregiudizi.</p>
         </div>
         <div type="chapter" xml:id="IT188806" n="6">
            <head>VI</head>
            <p>Sulla fine della stagione balneare, Lydia, che era stata la
                                        regina dello stabilimento alla moda, ricevette due domande
                                        di matrimonio; l'una da parte di un giovinotto spiantato,
                                        carico di debiti, che le aveva parlato una volta sola, ma
                                        che si era informato della sua dote; l'altra, dal duca di
                                        Castel Gabbiano.</p>
            <p>- Ecco qui - disse Lydia, guardando nello specchio i suoi grandi
                                        occhi ridenti che le rimandarono uno sguardo beffardo - la
                                        signorina è giovane, bellina, ha un piede da fata, è
                                        intelligente, spiritosa, amabile; ella potrebbe pensare che
                                        un giovane egualmente bello, spiritoso, intelligente, degno
                                        di essere amato, tenti la conquista - e mettiamola pure
                                        difficile - del suo cuore. Niente affatto; i giovanotti,
                                        belli, intelligenti e spiritosi continuano ad essere una
                                        specialità riservata ai romanzi sentimentali, articolo
                                                <foreign xml:lang="fr">bréveté</foreign>,
                                        riproduzione proibita. Noi, nel nostro mondo reale, abbiamo
                                        degli scioperati che vagheggiano i nostri denari senza
                                        neppure conoscere il colore dei nostri occhi; oppure dei
                                        mostricciatoli, pieni di vizi e di malanni, che si lasciano
                                        pigliare alle reti dalla nostra civetteria e che vorrebbero
                                        farci duchesse non potendo metterci in quattro camere
                                        mobiliate. Dopo tutto, sarei una duchessina da mangiare a
                                        baci! Cinque fiori di brillanti intorno a una corona, e
                                        sotto questi occhi.... Ma miope, calvo, rachitico, cretino e
                                        donnaiolo.... un vizio per fiore, è pagarli troppo cari.
                                        Decisamente rifiuto l'eredità della contessa Colombo.</p>
            <p>E dopo questo discorsetto fatto a sé stessa davanti allo
                                        specchio, Lydia rise come una matta, scandalizzando lo zio e
                                        mettendo sua madre di cattivo umore; perchè donna Clara
                                        quantunque avesse un po' di lievito contro l'aristocrazia,
                                        si lasciava ancora abbagliare dai titoli.</p>
            <p>Don Leopoldo, per metter pace, disse che Lydia alla fine aveva
                                        ragione di non sposarsi senza amore.</p>
            <p>Ma Lydia, tornando a scombussolare le idee di suo zio,
                                        replicò:</p>
            <p>- Non parlar d'amore, che è una stupida cosa. Lasciami divertire.
                                        Finché ci sei tu non ho bisogno di un marito che mi conduca
                                        ai balli.</p>
            <p>Donna Clara trovò che sua figlia aveva dello spirito fin sopra i
                                        capelli, e don Leopoldo non tardò ad essere del suo
                                        parere.</p>
            <p>Frattanto Lydia macchinava nel suo cervellino un progetto per
                                        passare gli ultimi giorni d'agosto. Fino a settembre
                                        Belgirate non avrebbe accolto i soliti villeggianti, e Lydia
                                        rabbrividiva al pensiero di starsene in campagna sola, colla
                                        madre e collo zio.</p>
            <p>In una verde vallata piemontese, tra le memorie ancor vive dello
                                        splendore antico, i marchesi Arimonti avevano il loro
                                        maniero. Più volte Costanza vi aveva invitata l'amica, ed
                                        ora appunto le sembrava che fosse giunto il momento di
                                        accettare.</p>
            <p>Una breve sosta in città per rinnovare il baule. Agli abiti
                                        velati, ai costumi di mare, ai cappelli di paglia, ai larghi
                                        ombrelli foderati di rosa bisognava sostituire gli abiti
                                        inglesi di lana oscura, il tocco di feltro colle pennine di
                                        fagiano, i guanti scamosciati e l'alpenstok.</p>
            <p>Negli intermezzi, nelle sere afose, noiose, che non passano mai,
                                        Lydia lesse dei versi sulle bellezze della campagna, lesse
                                        le <emph rend="italic">Fonti di Clitunno</emph> e le parve
                                        di avere una decisa vocazione per la grandiosità delle
                                        foreste. Fece rilegare il volume sotto una bella copertina
                                        color perla, col suo nome inciso in oro, accanto a quello di
                                        Carducci, e lo pose in fondo al baule.</p>
            <p>- Forse - osservò don Leopoldo nel silenzio della sua mente -
                                        Lydia guadagnerebbe ad occuparsi un po' più di quel che
                                        faccia ora. Ha molta intelligenza, perché non si dedica a
                                        qualche ramo delle lettere o delle arti?</p>
            <p>Quel giorno, dopo pranzo, intanto che Lydia, abbandonata sopra
                                        una sedia dondolante, faceva volare i suoi piedini
                                        all'altezza della fronte, egli le disse:</p>
            <p>- Dovresti portare con te i pennelli e riprendere, in quei luoghi
                                        ameni, lo studio del paesaggio che hai trascurato.</p>
            <p>- Se l'ho trascurato è perchè c'era una ragione seria.</p>
            <p>- Seria?</p>
            <p>- Serissima. I colori mi sporcano le dita.</p>
            <p>- Tu scrivevi - riprese dopo una pausa - quand'eri fanciulletta,
                                        dei componimenti assai graziosi, pieni di cuore e di
                                        fantasia....</p>
            <p>Non osò proseguire; ma Lydia guardandolo con i suoi grand'occhi
                                        canzonatori lo interruppe:</p>
            <p>- Zio, vuoi rimandarmi a scuola? O è una patente di maestra che
                                        vagheggi per me? un pane per i miei vecchi giorni allora?
                                        No? Ah! vuoi che diventi una letterata, una di quelle
                                        orribili donne che fanno fuggire gli uomini; guardami, zio,
                                        e dimmi, da senno, se ne avresti il coraggio. Ti sembrano
                                        piedi questi da calze turchine? Via, guardali!</p>
            <p>Tutta stesa sulla dondolante, ella sporgeva i suoi meravigliosi
                                        piedini, ridendo del riso di una fanciulla viziata.</p>
            <p>- Mi pare che ti annoi - mormorò timidamente don Leopoldo. Lydia
                                        si fermò pensando:</p>
            <p>- Qualche volta, non lo nego; ma che farci? Il tuo rimedio
                                        sarebbe peggiore del male.</p>
            <p>- Non desideri, almeno, qualche cosa?</p>
            <p>- Sì: desidererei che la vita fosse più divertente.</p>
            <p>Diede una scossa alla dondolante, che la riportò in alto,
                                        mescendo il rumore secco dell'altalena all'eco della sua
                                        voce argentina.</p>
            <p/>
            <p/>
            <p>Una casa severa, delle abitudini severe, un ampio parco pieno
                                        d'ombra e di tristezza, Lydia vide subito tutto ciò, e vide
                                        Costanza che le veniva incontro col suo passo leggero, di
                                        persona non attaccata alla terra. Aveva nelle mani uri mazzo
                                        di violaciocche bianche.</p>
            <p>La famiglia Arimonti durante i mesi di campagna viveva in
                                        comunanza patriarcale: i vecchi, i figli, le giovani
                                        nuore.</p>
            <p>Nel salotto, il cui gusto sobrio e la maestosa semplicità non
                                        erano alterate da nessuno di quei ninnoli che il barocchismo
                                        moderno impone, la marchesa madre lavorava per i poveri; le
                                        sue due nuore, sedute al piano, provavano un pezzo di
                                        Beethoven; un bambino biondo giuocava steso sopra una pelle
                                        d'orso, mentre un magnifico Terranuova, dagli occhi
                                        dolcemente umani, lo stava guardando.</p>
            <p>- I miei figli sono a caccia - disse la vecchia marchesa con un
                                        gesto vago, che sembrava scusare gli assenti e nello stesso
                                        tempo presentarli.</p>
            <p>La sua voce vaniva, temperata e calma, nel salotto; intanto che
                                        le nuore accoglievano la nuova arrivata, smovendo le sedie,
                                        senza far rumore, parlando a bassa voce.</p>
            <p>C'era tutto intorno nella tappezzeria medioevale, nei mobili di
                                        quercia scolpiti e neri, nelle pesanti cortine di damasco,
                                        nei ricami sbiaditi delle poltrone, negli specchi un po'
                                        ruggini fra le cornici dorate, nelle vecchie lucerne di
                                        bronzo; c'era nell'aria, c'era nelle alte pareti a volta,
                                        compenetrata nel cemento dei muri e fra le pieghe delle
                                        stoffe, una grandiosità serena e sicura, tutto il passato
                                        degli Arimonti che si imponeva.</p>
            <p>Istintivamente Lydia frenò il tintinnio dei braccialetti che le
                                        cerchiavano i polsi, e guardò la sua amica. Mai Costanza le
                                        parve così a posto come in quell'ambiente solenne, benché
                                        osservasse che le sue guancie si erano leggermente affilate
                                        e fatto più profondo l'incavo degli occhi.</p>
            <p>- E sono cinque mesi che ti trovi qui?</p>
            <p>Costanza sorrise.</p>
            <p>- Che vita fai?</p>
            <p>- Sto molto con mia madre, alla quale faccio delle lunghe
                                        letture; passeggio nel parco; lavoro un po' con le mie
                                        cognate.</p>
            <p>Alla sera i miei fratelli giuocano a scacchi, noi si fa musica
                                        fino alle dieci e poi la giornata è finita.</p>
            <p>- Non esci mai? - chiese Lydia trattenendo un sospiro.</p>
            <p>- Tutte le mattine vado a visitare i miei poveri, e poi ho
                                        l'asilo che mi porta via qualche ora. Non puoi credere come
                                        il tempo mi passa veloce.</p>
            <p>- Infatti. È forse una di quelle cose che bisogna provare.</p>
            <p>- E tu come hai passato questi cinque mesi? - chiese Costanza
                                        mettendo le violaciocche in un vaso di ceramica antica.</p>
            <p>- Come il solito, variando sempre e ricascando nelle stesse cose.
                                        Trascinai i miei due vecchi un po' qui, un po' là, finché
                                        trovammo una società discretamente piacevole a Livorno;
                                        quest'anno c'era la moda dell'Ardenza; li abbiamo incontrati
                                        tutti laggiù: la Capitelli, i Colombo, i Castel Gabbiano, il
                                        conte Narni di Roma; la celebre Santieri, napoletana,
                                        fiancheggiata da' suoi amanti inamovibili che chiamavano i
                                        due ladroni senza croce. E poi un capitano De Arcelli,
                                        carissimo, bellissimo. Peccato non m'abbia fatto la corte:
                                        unico, sai? Ah! sì, lo dico per l'amore del vero; ho
                                        conquistato il mio posto fra le costellazioni. D'ora in poi,
                                        quando i giornali daranno la relazione di uno spettacolo
                                        nuovo, non mancheranno di scrivere il mio nome a fianco
                                        degli astri più brillanti. <foreign xml:lang="fr">Enfoncée</foreign> la Capitelli!</p>
            <p>Costanza, ascoltando con benevolenza il chiacchierio della sua
                                        amica, gettava sguardi timorosi dalla parte di sua madre; ma
                                        la marchesa, che s'era preso sui ginocchi il fanciulletto
                                        biondo, sembrava tutta occupata a narrargli una favola. Le
                                        giovani spose erano uscite silenziosamente. Per la sfilata
                                        degli usci aperti si vedeva il servitore vecchio e grave
                                        andare avanti e indietro dal tinello; con alte piramidi di
                                        piatti. Guardando fuori dalla finestra, nel cui vano le due
                                        fanciulle si erano accoccolate, i grandi alberi del parco
                                        rosseggiavano nelle tinte infuocate del tramonto. L'<title rend="italic">Angelus</title> della sera suonava in
                                        lontananza. Lydia sbadigliò leggermente, scuotendo un
                                        brivido chele era corso per le spalle.</p>
            <p>- Ti senti male?</p>
            <p>- No. M'è passata la morte d'accanto, come dicono. Chi sa poi che
                                        cosa m'è passato accanto!</p>
            <p>- Forse un po' di noia.... Lydia ebbe un sorriso forzato.</p>
            <p>- Confessa che questa vita, tu l'hai già compresa; non ti
                                        piacerebbe.</p>
            <p>- Lo confesso subito.</p>
            <p>- Eppure tutto sta nel prendervi interesse,
                                        nell'attaccarvisi....</p>
            <p>- Capisco tua madre - interruppe Lydia - capisco le tue cognate,
                                        le quali hanno marito <emph rend="italic">e figli</emph>....
                                        sì, fino a un certo punto le capisco, quantunque non le
                                        invidi; ma tu, dimmi, che ci fai?</p>
            <p>Una nube lievissima attraversò la fronte di Costanza.</p>
            <p>- Vi sono tanti nobili sentimenti, tanti affetti generosi e
                                        gentili....</p>
            <p>- Li conosco i tuoi nobili sentimenti, so quello che vuoi dire;
                                        li ammiro, ma non posso condividerli.</p>
            <p>Successe una pausa. Costanza, quasi imbarazzata, teneva gli occhi
                                        bassi; Lydia replicò vivacemente:</p>
            <p>- E ancora, tu sei fatta così; non c'è niente a dire. Ma io a che
                                        cosa dovrei attaccarmi? Tu credi, e puoi esser felice; io
                                        vedo. Questa del vedere, te lo assicuro, è la disgrazia
                                        massima.</p>
            <p>- Basta guardare in alto.</p>
            <p>- Che cosa c'è in alto? la religione? Ma bisogna sentirla; si
                                        nasce religiosi, come si nasce ballerini.</p>
            <p>Il bambino si era addormentato nelle braccia della nonna, con le
                                        gambuccie penzoloni, tutto roseo pel calore del grembo,
                                        mettendo colla sua testina una aureola sul vecchio cordovano
                                        della sedia a bracciuoli.</p>
            <p>- Come è bello! - esclamò Lydia.</p>
            <p>La marchesa si pose un dito sulle labbra, e accennò alle due
                                        fanciulle di uscire nel parco per non svegliare il
                                        piccino.</p>
            <p>- Hai fibra di donna, - disse Costanza dolcemente, - la vista di
                                        un bambino ti commuove.</p>
            <p>- No, non è quello che tu credi. Mi commuove come oggetto d'arte,
                                        perchè è bello; metti una crosta lattea in mezzo a quei
                                        capelli biondi e mi vedrai fuggire inorridita.</p>
            <p>La sua voce suonò stridente sulla soglia di quella casa austera,
                                        che sembrava librata al di sopra di tutte le meschinità. Se
                                        ne accorse ella stessa, e, quasi per giustificarsi,
                                        soggiunse:</p>
            <p>- Non voglio farmi peggiore di quello che sono, ma è certo che il
                                        mio cuore non è accessibile alle tenerezze del sentimento.
                                        Sono stata iniziata troppo presto ai misteri del retroscena
                                        mondano; tutti i giorni mi convinco sempre più che noi siamo
                                        sinceri solamente nell'istante del godimento; il resto è
                                        menzogna più o meno nobile, più o meno onesta, ma menzogna.
                                        Non parlarmi di te, sai? Oh! tu formi l'eccezione: in questo
                                        senso però, che la tua menzogna è spontanea, affatto aliena
                                        da ipocrisia.</p>
            <p>- Come sarebbe a dire?</p>
            <p>- Ma sì. Tu hai la chimera di un mondo passato, credi che l'egida
                                        di un gran nome protegge da qualsiasi debolezza. Per parte
                                        mia, il mio avo materno era negoziante di pellami, e ho il
                                        sangue ribelle.</p>
            <p>Costanza la seguiva nel viale del parco, paziente, quantunque non
                                        priva di un certo, intimo disprezzo temperato dalla pietà.
                                        Tacque un poco, e poi disse:</p>
            <p>- Tutto ciò che passa per le mani degli uomini si corrompe; le
                                        cose più pure e più alte divennero le più ignobili. Così fu
                                        della nobiltà; così fu ed è dell'amore. Religione, carità,
                                        sacrificio, non vengono trattati meglio.... ma oh Dio,
                                        dovremo negare per questo?</p>
            <p>Si era fermata, torcendosi le mani, come per disperazione, con un
                                        pallore sulle guancie che tradiva una profonda
                                        sofferenza.</p>
            <p>- Ma vedi! - esclamò Lydia colpita - vedi dove ti conducono i
                                        tuoi sentimenti? Tu soffri, e di che male soffri? Non sei tu
                                        pazza peggio di me? Perchè non trovi la felicità nel tuo
                                        nobile ideale? Dimmi, che cosa ti manca?</p>
            <p>Le si era aggrappata alle braccia, esaltandosi nelle sue stesse
                                        parole, aspirando come un cavallo in guerra l'odore di quel
                                        male ignoto, avida e crudele.</p>
            <p>- Vedi, vedi - continuava scuotendola - io non potrei fare come
                                        te; morirei. Ecco perché rido.</p>
            <p>Costanza la lasciava dire, rigida, avvezza a frenarsi; ma il
                                        sollevamento del suo petto tradiva la commozione.
                                        Quell'abbandono selvaggio le faceva male. Ella soffriva
                                        sempre dei difetti del prossimo, delle colpe, degli istinti
                                        brutali, di tutto ciò che vi è di cattivo nella natura
                                        umana; se ne sentiva umiliata. La sua purezza sensitiva la
                                        consigliava a rifugiarsi in sé stessa davanti a simili
                                        attacchi.</p>
            <p>Dal fondo del viale venivano i fratelli e le cognate di Costanza,
                                        tranquillamente allegri, macchiando di punteggiature animate
                                        il verde del parco.</p>
            <p>Lydia mise in ordine i suoi braccialetti, riprendendo il sorriso
                                        civettuolo, sentendosi forte, sentendosi superiore.</p>
            <p>Rise e moteggiò tutto il tempo del pranzo, rivolgendosi di
                                        preferenza agli uomini con una disinvoltura impertinente; ma
                                        alla sera cadde in una malinconia orribile. Andò a chiudersi
                                        in camera, dalla finestra della quale vedeva gli alberi del
                                        parco, minacciosi giganti nella chiarezza della notte, e
                                        udiva il suono irritante del piano. Pensava che era lungi da
                                        ogni consorzio, nella impossibilità di passare una giornata
                                        differente da quella che finiva. Si coricò sul letto, e
                                        nello scricchiolio del vecchio legno le parve di udire un
                                        ferreo rumore di armature.</p>
            <p>Non dormì.</p>
            <p>Alla mattina corse in camera di Costanza; le buttò le braccia al
                                        collo, giurò di amarla, di adorarla, ma che facesse subito
                                        attaccare la carrozza per condurla alla stazione.</p>
            <p>- Mio Dio, che vita! - mormorò ancora, quando potè gettarsi in un
                                        vagone di prima classe e</p>
            <p>ascoltare con indicibile voluttà gli ondeggiamenti del treno che
                                        si metteva in moto.</p>
         </div>
         <div type="chapter" xml:id="IT188807" n="7">
            <head>VII</head>
            <p>Un quaderno colla copertina di velluto oltremare; in alto:
                                                <foreign xml:lang="en">Remember</foreign>; sotto:
                                                <emph rend="italic">Lydia</emph>, in argento,
                                        sormontato da una piccola corona.</p>
            <p>Nella prima pagina un mazzetto di erbe montanine tenute insieme
                                        con un filo di seta rossa; più in giù alcuni versi
                                        cancellati, dei quali non si arriva a decifrare che i due
                                        primi:</p>
            <p/>
            <quote>
               <l>
                  <foreign xml:lang="fr">Oui je suis
                                                  coquette,</foreign>
               </l>
               <l>
                  <foreign xml:lang="fr">Vous le saviez
                                                  pourtant....</foreign>
               </l>
            </quote>
            <p/>
            <p>Poi una lunga fila di promemorie scritte con una calligrafia
                                        alta, quadrata, tutta ad angoli, calligrafia brutta e di
                                        gran moda, che era costata a Lydia una fatica
                                        grandissima.</p>
            <p>1.° Andare dalla sarta per vedere se tiene ancora di quella
                                                <foreign xml:lang="fr">peluche</foreign> celeste
                                        rigata in color muschio - una sottana.</p>
            <p>2.° Domandare ad Eva se, a Londra, è più accreditata la casa di
                                        profumeria Atkinson o Rimmel - provvedere due boccette di
                                        estratto <foreign xml:lang="fr">peau d'Espagne</foreign> e
                                        mezza dozzina di <foreign xml:lang="fr">sachets</foreign>
                                        per cucire negli abiti.</p>
            <p>3°. Mandare <foreign xml:lang="fr">Sapho</foreign> al giovane
                                        Leonzio... - un Gaussin, quello!</p>
            <p>4°. <foreign xml:lang="fr">Paris: Parfumiere Ninon, rue 4
                                                septembre</foreign>.</p>
            <p>5°. Sabato, conferenza sull'ultima spedizione d'Africa. Andarci
                                        sì o no? Se ricevo il cappello che deve spedirmi <foreign xml:lang="fr">madame Colombin</foreign>, sì.
                                        Diversamente, a <foreign xml:lang="fr">quoi
                                        bon</foreign>?</p>
            <p>6°. Ricordarmi di fare un complimento all'antipatica signora
                                        Moriani sui suoi ricevimenti del martedì. <foreign xml:lang="fr">Une tuile</foreign>.</p>
            <p>7°. Deve essere proprio impossibile andare alla rappresentazione
                                        di <foreign xml:lang="fr">Niniche</foreign>? Persuadere la
                                        mamma: lo zio verrà poi.</p>
            <p/>
            <p>26 dicembre.</p>
            <p>Sono le due di notte. Giustina (finalmente) si è ricordata di
                                        lasciare aperto il calorifero, così la mia camera è calda
                                        come un piccolo nido, e profumata in causa dell'<foreign xml:lang="tl">ylang-ylang</foreign> che rovesciai
                                        nel fare toeletta; al di sopra di questo profumo delicato la
                                                <foreign xml:lang="fr">peau d'Espagne</foreign>,
                                        cucita tra la fodera della mia pelliccia, fa sentire la sua
                                        nota impertinente... Dei cinque sensi, l'odorato è quello
                                        che mi sembra il più idealmente carnale. È certo che il naso
                                        non potrebbe suggerirci un pensiero, tuttavia mi pare che
                                        non avrei difficoltà a scrivere un bozzetto, una novellina,
                                        un romanzo... Positivamente, non ho voglia di andare a
                                        letto: l'argomento lo troverei subito pensando allo
                                        spettacolo di questa sera.</p>
            <p>Che bozzetto verista, uno studio sulla Capitelli, per esempio.
                                        Dal mio posto la si vedeva tutta (accettando la frase nel
                                        suo ampio significato); che cosa sarà stato poi in
                                        piccionaja! È vero che aveva sulle spalle, per sostenere in
                                        qualche modo la nube rosea che le serviva d'abito, una rete
                                        di perle larga tre dita... Rambaldi le era sempre al fianco,
                                        imbecille!</p>
            <p>Che effetto avrà ottenuto il mio <foreign xml:lang="fr">corsage</foreign>? Dubito che sia un po' troppo
                                        alto di dietro; cogli scolli che usano quest'anno, le male
                                        lingue potrebbero sospettare che ho il dorso mal fatto; ma,
                                                <foreign xml:lang="fr">à bonne
                                        revanche</foreign>!</p>
            <p>Quello che proprio non arriverò mai a capire sono le smanie del
                                        tenore e i sospiri della prima donna. Che gente sono, da che
                                        mondo vengono, dove le hanno pescate tutte quelle frasi
                                        d'amore, quegli strazi, quelle lacrime? C'è qualcuno che
                                        finge di comprendere; per parte mia confesso che mi sembrano
                                        matti. Non deve sembrar matta, anche alla Capitelli, una
                                        donna che si reca, di notte, sotto alle forche, cercando
                                        un'erba che la guarisca dal mal d'amore? Eppure la Capitelli
                                        agitava il suo ventaglio, approvando, tutta attenta alle
                                        furie del baritono, ai singhiozzi del contralto, ai fremiti
                                        del tenore, mostrando una commozione intelligente per tutti
                                        e tre.</p>
            <p>La situazione del palcoscenico non era molto differente da quella
                                        del pubblico; un palco sì e l'altro no chiudevano <emph rend="italic">Riccardo Renato</emph> ed <emph rend="italic">Amelia</emph>; ma a nessuna di quelle
                                        Amelie sarebbe venuta in mente la funebre passeggiata e, per
                                        verità, a ben pochi Renati quel funesto ballo in maschera.
                                        Gli amanti poi! Chi mi dà un amante come Riccardo? Gherardi
                                        forse? il <foreign xml:lang="en">gentlemen jokey</foreign>
                                        che dichiara di preferire le stalle ai <foreign xml:lang="fr">boudoirs</foreign>? Calmi, che
                                        vedrebbe una donna morir d'amore a' suoi piedi senza
                                        smettere l'eterno sorriso di scettico? Benelli, che adora sé
                                        stesso condensato ne' suoi articoli? C'era Giavazzi molto
                                        intento allo spettacolo, ma perché una delle coriste è la
                                        sua amica del quarto d'ora. E i due marchesini Strutti,
                                        senza pelo al mento, che parlano in <emph rend="italic">esse</emph>, con quella carnagione a bitorzoletti,
                                        col nodo dell'ugola grosso come una noce, le unghie lunghe e
                                        un cerchietto d'oro ai polsi? Ah! nessuno mi farà credere
                                        che possano in nessun momento della vita delirar d'amore. E
                                        nemmeno deve essere un appassionato amante Carlino Beolchi;
                                        tutto compreso dei suoi milioni, della sua villa, della sua
                                        pariglia e de' suoi capelli che cadono.</p>
            <p>Per quanto io guardi intorno a me gli uomini sono tutti, più o
                                        meno, così; e le donne anche. Ma dove dunque vanno a
                                        pescarli questi drammi d'amore? E, se esistettero veramente
                                        in qualche plaga del mondo, dov'è la loro tomba? Dov'è la
                                        tomba dell'amore? Certamente essa giace, insieme al manto di
                                        Ernani e alla scala di Romeo, nei vecchi attrezzi da teatro.
                                        Comincio ad aver sonno.</p>
            <p>Chi sarà stato quel giovane bruno, perduto in fondo al palco di
                                        Eva?</p>
            <p/>
            <p>2 gennaio.</p>
            <p>Molti balli in vista; conviene tenerne nota. Per il 15 <foreign xml:lang="fr">sauterie</foreign> in casa Strutti; al
                                        18 ballo di bimbi dalla marchesa Orombelli; 1° febbraio
                                        ballo dai Castel Gabbiano; 14 altro gran ballo dalla signora
                                        Mondragon. E poi alle viste un paio di <foreign xml:lang="fr">bals masqués</foreign> senza contare i
                                                <foreign xml:lang="fr">thé dansants</foreign>.</p>
            <p>Tre toelette nuove ci vogliono subito; ai costumi è tempo da
                                        pensarci. Per la festa dei Castel Gabbiano vorrei proprio
                                        essere splendida. Devo decidermi per un <foreign xml:lang="fr">crêpe vieux rose</foreign> tutto
                                        sparso di perline iridate, o per un <foreign xml:lang="fr">surah</foreign> celeste <foreign xml:lang="fr">fondant</foreign>, a fascie color d'argento?</p>
            <p/>
            <p>3 gennaio.</p>
            <p>Sono contenta di me stessa; è certo che ho compito una bella
                                        azione. Ho dato al marchese Gherardi cinquanta lire per le
                                        cucine economiche. Non l'ho ascoltato, quando mi spiegava lo
                                        scopo, non so dunque bene di che cosa si tratti; ma infine è
                                        una beneficenza. Gherardi dice che pubblicheranno il mio
                                        nome sul giornale; è giusto. Sono persuasa che mammà
                                        rimborserà subito il <foreign xml:lang="la">deficit</foreign> del mio borsellino.</p>
            <p/>
            <p>5 gennaio.</p>
            <p>Ho saputo chi è il giovane bruno visto per la prima volta nel
                                        palco di Eva. Si chiama Mario Avella, è siciliano, povero; è
                                        ingegnere o studia per ingegnere; non so bene. Dicono abbia
                                        molto talento. È bello, ma troppo serio.</p>
            <p/>
            <p>8 gennaio.</p>
            <p>Vi sono delle giornate uggiose, veramente insopportabili.
                                        Incominciò Giustina a pettinarmi male, mi rovesciai
                                        un'unghia nell'aprire un tiretto, lo zio mi fece delle
                                        osservazioni, ho perduto un zaffiro al mio anellino e nevicò
                                        tutto il giorno. Si può esser più disgraziati?</p>
            <p/>
            <p>10 gennaio.</p>
            <p/>
            <p>La storia naturale c'insegna che l'uomo è il re degli animali...
                                        Oh sì!</p>
            <p/>
            <p>11 gennaio.</p>
            <p>Busti di madama Leoty in raso <foreign xml:lang="fr">duchesse</foreign> d'ogni colore: <foreign xml:lang="fr">crème, rosa thè, fleur de lys,
                                                hèliotrope</foreign>, ecc., a lire 40; laccetto
                                        assortito al colore.</p>
            <p>Domani mattina alle ore dieci funerale del conte Colombo; che
                                        idea di seppellirlo così per tempo! Ma sarà un funerale
                                        interessante.</p>
            <p/>
            <p>16 gennaio.</p>
            <p>Graziosa la <foreign xml:lang="fr">sauterie</foreign> di ieri
                                        sera. Se quei due fratelli Strutti non fossero così
                                        stupidi... il fiore della nostra aristocrazia.</p>
            <p>Si parla tanto di educare la donna, di istruire la donna, di
                                        elevare la donna. Trovo che questo è un disinteresse
                                        grandissimo da parte degli uomini.</p>
            <p>Chi oserà dire ancora che sono egoisti?</p>
            <p/>
            <p>19 gennaio.</p>
            <p>Carina ieri sera la piccola Lilì Capitelli vestita da <foreign xml:lang="fr">bergère Vatteau</foreign>.. </p>
            <p>- Divertiti - io le dissi - intanto che sei piccina.</p>
            <p>- Oh! - rispose, agitando il braccino nudo in atto di sfida - mi
                                        divertirò ancor più quando sarò grande come mammà.</p>
            <p>- Carina, carina!</p>
            <p>Le dovevo questo complimento per equilibrare la perfidia che
                                        lanciai contro sua madre. Calmi, in presenza di molti altri,
                                        mi domandò se conoscevo il costume indossato dalla signora
                                        Capitelli: Certamente, risposi, non vede che rappresenta la
                                                <emph rend="italic">Carità</emph>? a furia di
                                        vestire gli altri, lei è rimasta senza.</p>
            <p/>
            <p>29 gennaio.</p>
            <p>Thèa baronessa von Stern, è venuta in Italia per la morte del
                                        padre. È in stato interessante e mi parve molto brutta;
                                        veramente, quale donna è bella in quello stato? E una
                                        mostruosità. Se mi marito voglio mettere nel contratto: "a
                                        patto di non aver figli."</p>
            <p/>
            <p>28 gennaio.</p>
            <p>Cinque giorni coll'infreddatura; se non sono morta di noia è un
                                        miracolo. L'infreddatura deve essere certamente uno dei mali
                                        peggiori, creati apposta per far dispetto; perchè non è da
                                        credere che una signora possa rassegnarsi facilmente ad
                                        avere il naso rosso, gli occhi gonfi, la voce gutturale, la
                                        perdita del gusto e dell'olfatto, tante miserie in una volta
                                        sola. Non manco la festa per un capello, ma se la mancavo
                                        era proprio il caso di disperarmi.</p>
            <p/>
            <p>29 gennaio.</p>
            <p>Né abito <foreign xml:lang="fr">vieux rose</foreign>, né abito
                                        celeste. Una nube, un vapore, un sospiro, un fiocco di neve,
                                        un poema di <foreign xml:lang="fr">tulle</foreign> bianco
                                        infine; per ornamento cinquanta franchi di violette
                                        fresche.... una trovata!</p>
            <p/>
            <p>30 gennaio.</p>
            <p>Ancora due giorni.</p>
            <p/>
            <p>31 gennaio.</p>
            <p>La duchessina di Castel Gabbiano avrà un abito preciso al mio,
                                        colle rose invece delle viole. Spero che starà male, perché
                                        la rosa è triviale in confronto alla violetta, ma intanto la
                                        mia idea è sfruttata.... perchè non ho una bacchetta magica
                                        in mio potere?</p>
            <p>1 febbraio.</p>
            <p>Finalmente!...</p>
            <p/>
            <p>3 febbraio.</p>
            <p>Come è insulsa la vita! Come sono tutti sciocchi, vani,
                                        presuntuosi, noiosi! Se volessi dire che gli uomini valgono
                                        uno zero, mi metterei in un grave imbarazzo, perchè dovrei
                                        trovare una cifra più in giù per le donne?</p>
            <p/>
            <p>4 febbraio.</p>
            <p>Ho ancora un avanzo di mal di testa. Stupida, stupida la
                                        vita.</p>
            <p/>
            <p>15 febbraio.</p>
            <p>Che bel sole! Splendida giornata. Il mio cappellino <emph rend="italic">bolero</emph> sul fondo color avorio
                                        della <foreign xml:lang="fr">calèche</foreign> ha ottenuto
                                        un successo grandissimo.</p>
            <p>Quel <foreign xml:lang="fr">petit crevè</foreign> di Giulio Lante
                                        mi ha rubato il mio guanto; sono contenta che era
                                        profumato.</p>
            <p/>
            <p>16 febbraio.</p>
            <p>Che cosa fa quel personaggio misterioso di Mario Avella? Lo vedo
                                        un po' qui, un po' là, sempre in mezzo alla gente e sempre
                                        solo, coll'aria di guardare le nuvole. Ecco un giovane, per
                                        esempio, che forma eccezione; è bello e non è sciocco, ha
                                        ingegno e non è vano: sta nel mondo e non è <foreign xml:lang="fr">blasé</foreign>; è elegante senza
                                        essere leggero; è serio senza pesare. Siamo, su per giù, una
                                        quarantina di ragazze della buona società.... ce lo
                                        giuocheremo a sorte.</p>
            <p/>
            <p>19 febbraio.</p>
            <p>Il parait qu'il y a des femmes... impossible à écrire. Ma sarà
                                        vero?</p>
            <p/>
            <p>19 febbraio (sera).</p>
            <p>Vorrei per ventiquattro ore essere un uomo. Solamente
                                        ventiquattro ore, per <emph rend="italic">sapere</emph>; a
                                        patto di ritornare donna.... Non potrei rinunciare alle mie
                                        mani ed a' miei piedi.</p>
            <p/>
            <p>3 marzo.</p>
            <p>Stavo preparandomi per andare al corso delle maschere. Castel
                                        Gabbiano, i due Strutti, Carlino Beolchi, Giulio Lante,
                                        perfino quel grosso rusticone di un marchese Gherardi, mi
                                        avevano promesso dolci e fiori a valanghe.</p>
            <p>(Credo che Castel Gabbiano si ostini ad essere innamorato di me,
                                        perché ha una gelosia orribile di Giulio Lante; mi divertono
                                        tutti e due). Infilavo i guanti, quando mi capitò Costanza.
                                        Bisogna dire ch'io le voglio bene davvero perchè la sua
                                        comparsa, anche in quel momento, mi fece piacere; e siccome
                                        le dovevo una specie di <foreign xml:lang="fr">dédommagement</foreign> per la mia brusca fuga di
                                        quest'autunno, le gettai le braccia al collo. Sotto le
                                        pieghe del suo rigido mantello all'inglese, di una ruvidezza
                                        da frate zoccolante, mi colpì la gracilità del suo corpo; la
                                        guardai in faccia e mi parve ancor più pallida e sottile. I
                                        suoi occhi azzurri avevano la solita espressione serafica,
                                        gettata come un velo sul lampo di una volontà indomabile. Si
                                        fermò poco; mi disse che era venuta in città per vedere un
                                        nipotino ammalato, ma che tornava subito alla sua valle,
                                        nella casa triste e severa, dove ha passato l'inverno sola
                                        con sua madre. Non ebbi il coraggio di trattenerla. Ella
                                        partì, e mi parve che avesse lasciato nella mia camera un
                                        soffio gelato, più immaginario che reale, come si devono
                                        sentire nelle ampie chiese gotiche, all'alba....</p>
            <p>M'era quasi passata la voglia del Corso. Per fortuna avevano
                                        attaccato il <foreign xml:lang="fr">coupé</foreign>; dico
                                        per fortuna, perché non ho mai riso tanto. Quei giovinotti
                                        sono amenissimi quando ci si mettono; sicuro che bisogna
                                        lasciarli parlare....</p>
            <p/>
            <p>4 marzo.</p>
            <p>
               <foreign xml:lang="en">Ali right</foreign>! Stanotte,
                                        domani, dopodomani ancora. Sono mezzo morta dalla
                                        stanchezza, quantunque stia a letto buona parte del giorno.
                                        Purché non mi vengano le pesche agli occhi, <foreign xml:lang="en">all right</foreign>!</p>
            <p/>
            <p>7 marzo (quaresima).</p>
            <p>l.° Mandare dalla sarta.</p>
            <p>2.° Due <foreign xml:lang="fr">sachets di peau
                                                d'Espagne</foreign>. È possibile che vi sieno ancora
                                        donne capaci di portare mezzelune di gomma elastica sotto le
                                        ascelle?</p>
            <p>3.° Mandare a prendere <title rend="italic">Les Caresses</title>
                                        di Jean Richepin; mi hanno assicurata che è molto
                                        interessante e un po' scabroso, ma non occorre dirlo allo
                                        zio, né ad altri. Il pudore dei libri è come il pudore
                                        personale: non si arrossisce di essere nudi quando non c'è
                                        nessuno che ci vede.</p>
            <p/>
            <p>10 marzo.</p>
            <p>
               <emph rend="italic">Sale, sale, sale!</emph>
            </p>
            <p/>
            <p>11 marzo.</p>
            <p>In visita dai Lante c'era la Capitelli. Invecchia, se Dio vuole;
                                        vedevo alcune rughe sotto la velettina bianca ben tesa e
                                        l'abito nero non riusciva a rendere snella la sua vita che
                                        diventa ogni giorno più massiccia. È strana quella specie di
                                        densità, quella pasta opaca che inviluppa una donna quando
                                        non è più giovane; si direbbe un velario che scende a
                                        commedia finita....</p>
            <p/>
            <p>14 marzo.</p>
            <p>In un crocchio di signore maritate parlavano degli uomini, male,
                                        s'intende. Mi avevano dimenticata, ed io stava zitta. La
                                        buona marchesa Orombelli colla sua calma inalterabile di
                                        donna grassa e di madre prolifica tentò di difenderli. - Per
                                        carità! - esclamò una signora togliendo tutte e due le mani
                                        dal manicotto e levandole al cielo - gli uomini sono un po'
                                        come i coltelli usati; bisogna sempre rimetterci o la lama o
                                        l'impugnatura.</p>
            <p>Mi piace questa definizione.</p>
            <p/>
            <p>18 marzo.</p>
            <p>La <title rend="italic">Visita di nozze</title> l'ho gustata
                                        immensamente. La Duse è stata inarrivabile; ma mio zio era
                                        comico addirittura. Egli credeva che io non credessi....
                                        infine, il pover'uomo mi ha divertita più ancora della
                                        commedia di Dumas.</p>
            <p/>
            <p>19 marzo.</p>
            <p>È deciso. Gran festa in costume per la chiusura della
                                        quaresima.</p>
            <p>Quanto ridere ieri con Lante! Si sfogliava un album di fotografie
                                        artistiche per trovare l'ispirazione del mio costume. C'era
                                        la <emph rend="italic">Tuffolina</emph> del Tabacchi, e
                                        Lante pretendeva che io le assomigliassi tutta, quando mi
                                        vide a Livorno a prendere i bagni. <foreign xml:lang="fr">Par exemple</foreign>! i miei calzoni non erano
                                        così corti.</p>
         </div>
         <div type="chapter" xml:id="IT188808" n="8">
            <head>VIII</head>
            <p>A Napoli.</p>
            <p>Fumavano un <emph rend="italic">manilla</emph> sul terrazzo,
                                        davanti al golfo incantevole, Lydia e l'avvocato Calmi,
                                        intanto che i vecchi dormicchiavano nel salotto
                                        dell'albergo.</p>
            <p>S'erano incontrati a diporto in quella deliziosa città, nel
                                        deliziosissimo mese d'aprile, e facevano vita quasi comune,
                                        come antichi amici.</p>
            <p>- Dica il vero, Calmi, che opinione ella aveva di me?</p>
            <p>- Avevo od ho?</p>
            <p>- Tempo passato.</p>
            <p>- Cattiva.</p>
            <p>- Ed ora?</p>
            <p>- Pessima.</p>
            <p>Non era la risposta che Lydia aspettava. Tirò una lunga sbuffata
                                        e poi disse, in apparenza tranquilla:</p>
            <p>- Si vede che la galanteria non fa parte del suo bagaglio di
                                        viaggio.</p>
            <p>- È naturale - replicò l'avvocato, - ingombra troppo. </p>
            <p>Stettero un po' in silenzio. Lydia era in piedi, e sembrava più
                                        alta del solito, chiusa in una lunga vestaglia di <foreign xml:lang="fr">peluche</foreign> bianco orlato di
                                        cigno: teneva il gomito appoggiato alla balaustra del
                                        terrazzo, reggendosi colla mano destra la testina, mentre
                                        colla sinistra avvicinava alle labbra la sigaretta. Un
                                        raggio di luna piombava sulla freccia dorata ch'ella aveva
                                        nei capelli, e la faceva scintillare con picchiettature
                                        d'astro.</p>
            <p>La notte era di una dolcezza incantevole, piena di effluvii e di
                                        sussurri, con delle trasparenze violacee, madreperlate.</p>
            <p>- So - disse Lydia mettendo fuori una vocina malinconica, strana
                                        in lei - che si parla molto male di me. (Aspettò per un
                                        momento una protesta che non venne). Si dice che sono vana,
                                        leggera, eccentrica, civetta.... e chi sa ancora che
                                        cosa.</p>
            <p>- Calunnie, naturalmente....</p>
            <p>- No, non sono calunnie! - proruppe con impeto.</p>
            <p>- E allora?</p>
            <p>- Allora....</p>
            <p>Capì di essersi cacciata in un ginepraio, e aspettava invano una
                                        parola d'aiuto. L'avvocato la guardava coi suoi occhi chiari
                                        e freddi, voltando civilmente la testa ogni qualvolta
                                        sbuffava le nuvolette del <emph rend="italic">manilla</emph>.</p>
            <p>- Credevo - esclamò Lydia improvvisamente - ch'ella mi avesse
                                        compresa!</p>
            <p>- È la solita illusione delle donne, e in pari tempo la loro
                                        politica, quella di presentarsi come un <foreign xml:lang="la">rebus</foreign> indecifrabile;
                                        riproduttrici costanti delle Corti d'amore, dove il
                                        vincitore del <foreign xml:lang="la">rebus</foreign>
                                        otteneva il cuore della bella; ma i <foreign xml:lang="la">rebus</foreign> adesso corrono le terze pagine dei
                                        giornali e le figlie dei portinai e gli scolaretti delle
                                        elementari li sciolgono senza difficoltà, in vista del
                                        premio, che non è più un cuore, ma un lunario americano.</p>
            <p>- Ah! - fece Lydia con amarezza, sragionando un po' come succede
                                        alle donne almeno una volta nelle vita - Dimenticavo che per
                                        lei tutte le donne sono uguali.</p>
            <p>- Sotto un certo punto di vista, sì: tuttavia, distinguo: vi sono
                                        le ingannate e le ingannatrici.</p>
            <p>- Ah! ah! - esclamò Lydia buttando via la sigaretta e ridendo a
                                        gola spiegata - l'avvocato ha scoperto le sue batterie.
                                        Sicuro che lei preferisce le ingannate.</p>
            <p>- Preferisco - disse Calmi, punto sconcertato - le donne
                                        semplici.</p>
            <p>- Secondo lei, dunque, io sono complicata.</p>
            <p>- Peggio ancora: vuol parerlo.</p>
            <p>- Allora, non sono <emph rend="italic">realmente</emph>
                                        complicata?</p>
            <p>Fu Calmi, questa volta, che gettò via la sigaretta, dicendo con
                                        voce grave: - Guardi che bel cielo! Quando ero bambino mi
                                        assicuravano che al di sopra di questa vôlta azzurra c'è il
                                        paradiso, e che le stelle sono gli occhi degli angeli. L'ho
                                        creduto, e fui molto infelice il giorno che seppi essere
                                        tutto quell'azzurro nient'altro che aria e tutto quell'oro
                                        materie incandescenti. E stato un dolore inutile. Non era
                                        meglio dirmi subito la verità?</p>
            <p>- E perchè fu ingannato a proposito del cielo, ora non crede più
                                        a nulla in terra?</p>
            <p>- Credo alle dimostrazioni matematiche - rispose l'avvocato
                                        accendendo un'altra sigaretta.</p>
            <p>- Del resto - esclamò Lydia a un tratto col suo farino malizioso
                                        - so bene qual'è l'ideale della donna per ognuno di voi.
                                        Ella deve nascer bella, sotto pena di non venire neppur
                                        guardata; deve essere forte e fredda per resistere a
                                        tutti.... gli altri; sensibile e ardente per cedere a voi
                                        solo; deve praticare la virtù del sacrificio per lasciare a
                                        voi tutto il piacere; mostrarsi eroica, paziente e
                                        rassegnata per non incomodarvi troppo quando ne siete
                                        stanchi; e come le è dovuto attendere il vostro beneplacido
                                        per entrare nelle feste della vita, un vostro cenno ne la
                                        farà uscire. Il cattivo esempio ci viene nientemeno che da
                                        Salomone. Quel barbaro lasciò scritto: "<quote>La donna
                                                saggia sta in casa, fila e tesse vesti per il
                                                marito.</quote>" Non ha nemmeno soggiunto: e per sé
                                        stessa.</p>
            <p>- Le donne invece - continuò Calmi naturalmente, seguendo il filo
                                        del discorso, con una ironia sottile e leggera - non cercano
                                        neppure se l'uomo è bello, eroico, ardente, virtuoso; sono
                                        tanto buone che lo pigliano qual'è! basta che abbia i baffi
                                        con una data curva o che rida in un certo modo. Conosco una
                                        donna che si è innamorata di un giovinotto perchè aveva la
                                        cravatta <foreign xml:lang="fr">mordoré</foreign>. Salomone
                                        tace in proposito; ma molto tempo prima di lui, Eva,
                                        preferendo il serpente all'uomo, aveva già indicato il gusto
                                        femminile su questo argomento.</p>
            <p>Lydia si sentiva inquieta e misteriosamente stuzzicata. Calmi le
                                        sembrava meno sciocco degli altri giovanotti; non le
                                        piaceva, ma avrebbe voluto piacergli, e si accorgeva di
                                        sprecare le sue civetterie.</p>
            <p>A farlo apposta, era bella, quella sera, nella vestaglia bianca
                                        che le sfumava intorno al collo, mettendo una cornice di
                                        cigno alla sua testina così elegante. Il chiaro nitido della
                                        luna permetteva di scorgere tutte le piccole bellezze di cui
                                        andava fiera: le orecchie delicate, il collo sottile,
                                        l'attacco delle mani finissimo e rotondo; i piedini da fata,
                                        snelli, irrequieti nel sandalo di pelle bianca, che
                                        allacciava la sue linguette provocanti sopra una calza
                                        nera.</p>
            <p>- Dia un'altra sigaretta anche a me. Grazie. Io non credo
                                        all'amore, per esempio (si fermò tossendo perchè il fumo le
                                        era entrato in gola), ma ho una fede grandissima
                                        nell'amicizia. Ah! l'amicizia è una bella cosa!</p>
            <p>- <foreign xml:lang="fr">Oui, j'aime fort aussi le tabac à
                                                fumer</foreign>.</p>
            <p>- No, non scherzi. Non crede neppur alla amicizia lei!</p>
            <p>- L'amicizia è una frase retorica.</p>
            <p>- Ma lei non ha amici?</p>
            <p>- Conosco molte persone che chiamo amici, perchè l'uso porta
                                        così; ma non darei un dito per nessuno di loro; né essi per
                                        me.</p>
            <p>- Io sento che sarei capace di qualunque sacrificio.</p>
            <p>- Anche quello di tagliarsi un dito? Ci pensi; un dito non si
                                        rimette come un dente o come un parrucchino; e nemmeno un
                                        dente, e nemmeno una treccia, che si rimettono ella
                                        rinunzierebbe a perdere per l'amica più cara.</p>
            <p>Dopo un istante di silenzio riprese:</p>
            <p>- L'amico è quello a cui si ricorre quando si ha bisogno di cento
                                        lire; viceversa, saremmo molto contrariati, se nella stessa
                                        occasione l'amico ricorresse a noi. Ma ella non deve credere
                                        neppure a me. Nessuno deve credere a nessuno.</p>
            <p>- In amore sì, in amore sì, la penso come lei. - Ella si piccava
                                        su questo argomenti, non vedendo il sorriso sarcastico
                                        dell'avvocato - Ma per l'amicizia non le do ragione. Vediamo
                                        - soggiunse dopo un momento, tendendogli una manina diafana
                                        che ella stessa ammirava - se le offrissi la mia amicizia,
                                        la ricuserebbe?</p>
            <p>- Non si ricusa un fiore, anche sapendo che domani sarà
                                        appassito.</p>
            <p>- Incorreggibile scettico!</p>
            <p>Si gettò abbandonata sul parapetto del terrazzo, fingendo di
                                        guardare la luna, molto indispettita contro Calmi, che ella
                                        avrebbe voluto ammansare come un agnello, e più che mai
                                        desiderosa di conquistarlo.</p>
            <p>In quella notte di primavera, ella che era pure aliena da ogni
                                        sentimentalità, provava un vago desiderio di avventure
                                        romanzesche.</p>
            <p>Era la luna che batteva sul mare, riconducendole alle labbra le
                                        strofe amorose delle canzoni napoletane? Era la brezza che
                                        la toccava dolcemente, quasi tentandola, penetrando
                                        innocente e lasciva sotto le pieghe flosce della vestaglia,
                                        facendole errare sulla pelle l'impressione di una carezza?
                                        Si sentiva donna. Il fiore sbocciato della sua giovinezza
                                        mandava acuti profumi; non amava, ma un uomo era vicino a
                                        lei; un uomo che il suo cuore e la sua mente respingevano e
                                        che i suoi sensi inconsciamente chiamavano.</p>
            <p>Le pareva che una dichiarazione amorosa dovesse venirle di
                                        diritto. Avrebbe rifiutato il suo amore, positivamente, ma
                                        era curiosa di vedere che cosa fanno gli uomini in quel
                                        momento. Come mai non pensava a baciarle la mano? La teneva
                                        apposta appoggiata sulla balaustra, tutta bianca nel raggio
                                        lunare, col palmo disteso, i ditini affusolati, un po'
                                        distanti l'uno dall'altro, il mignolo rialzato. Sapeva di
                                        avere la pelle morbida, gli ossicini minuti, le unghie color
                                        di rosa, e tutto questo meritava bene il piacere di vedere
                                        un uomo fuori di sé.</p>
            <p>- Se fossi maritata - pensò - egli si sarebbe già slanciato; è
                                        strano come i giovanotti desiderano di leggere i libri già
                                        tagliati.</p>
            <p>Alzò le spalle con un movimento pieno di civetteria, gettò
                                        indietro il capo, offrendosi tutta alla luce e respirò
                                        forte, con un visibile sollevamento del petto.</p>
            <p>- Fa bene.</p>
            <p>- L'aria?</p>
            <p>- Sì, l'aria; quest'aria profumata di fiori e di mare; ha in sé
                                        dei baci e dei morsi, delle carezze e delle
                                        punzecchiature....</p>
            <p>- Che lei preferisce alle carezze?</p>
            <p>- Chi glielo dice?</p>
            <p>- Suppongo.</p>
            <p>- Sbaglia. Sbaglia tutto sul conto mio.</p>
            <p>Gli rimase davanti colla fronte alta, intorno alla quale i
                                        ricciolini chiari formavano aureola; coi grandi occhi aperti
                                        e scintillanti, colla bocca socchiusa nell'invito di un
                                        sorriso che era più dell'intenzione che delle labbra. Le sue
                                        narici palpitavano lievemente; tutto il volto era soffuso di
                                        quella pallida, strana velatura che sulle fisionomie
                                        delicate stende la voluttà.</p>
            <p>Calmi fece un passo verso di lei, attratto; le prese i due polsi,
                                        avvicinandosela sempre più. Ne' suoi occhi chiari s'era
                                        accesa una fiamma.</p>
            <p>Lydia provò un istante di gioia indicibile; una vera gioia aspra,
                                        profonda, che la scosse dalla testa ai piedi. Terminò il
                                        sorriso, prima abbandonandosi indietro mollemente, sicura,
                                        assaporando il suo trionfo; poi rizzandosi di scatto
                                        tentennando il capo, ripetendo: - Sbaglia, sbaglia! - cogli
                                        occhi sempre fissi, dentro cui brillava ancora la fine del
                                        sorriso.</p>
            <p>- Detestabile civetta - pensò Calmi; e si rifece di ghiaccio.
                                        Buttata sul parapetto del terrazzo, Lydia tornò a guardare
                                        la luna, mormorando:</p>
            <p>- Nulla, nulla, non c'è nulla.</p>
            <p/>
            <p>Il resto della notte lo passò in ginocchio, davanti a un'ottomana
                                        dell'albergo, dove donna Clara si era sentita male
                                        improvvisamente.</p>
            <p>Lydia non aveva mai visto un ammalato, ella stessa non era mai
                                        stata ammalata seriamente, il suo pensiero non si era mai
                                        posato a contemplare una infermità, ignorava perfino il nome
                                        delle malattie più comuni. Il suo sbigottimento al cospetto
                                        della mamma priva di sensi, era toccante e comico ad uno
                                        punto.</p>
            <p>La chiamava continuamente, prodigandole le cure più inutili,
                                        baciandola e scuotendole le mani, interrogando don Leopoldo
                                        per sentire da lui che mai poteva essere quel malore
                                        improvviso.</p>
            <p>Sempre in ginocchio, sprofondata nelle pieghe del <foreign xml:lang="fr">peluche</foreign> bianco che le si
                                        ammucchiava intorno come uno zoccolo di neve, ella ergeva il
                                        busto, statuina moderna del dolore, senza cessare di essere
                                        elegante.</p>
            <p>- Avvocato, avvocato, che sarà della mamma mia?</p>
            <p>Dopo di avere interrogato inutilmente don Leopoldo, ella si
                                        rivolgeva a Calmi.</p>
            <p>- Or ora verrà il medico; sentiremo da lui.</p>
            <p>I due uomini, però, si scambiavano occhiate poco rassicuranti.
                                        Don Leopoldo tremava, sinceramente commosso e più
                                        sinceramente ancora imbarazzato; Calmi, affatto
                                        indifferente, serbava il contegno di una persona educata in
                                        presenza dei dolori altrui.</p>
            <p>- Se si potesse trasportarla sul letto....</p>
            <p>- È meglio aspettare il medico.</p>
            <p>La padrona dell'albergo, donna pratica, aveva portato dei
                                        senapismi assicurando che, se non facevano bene, non
                                        avrebbero neppure peggiorata la condizione dell'inferma.</p>
            <p>Lydia guardava questi preparativi, trasognata, persuasa ancora
                                        che si trattasse di un semplice svenimento. Suggerì:</p>
            <p>- Se le bagnassimo le tempie con dell'acqua di Colonia? </p>
            <p>Calmi fece spalluccie.</p>
            <p>Quando venne il medico, non ebbe bisogno di un lungo esame per
                                        dichiarare il caso gravissimo. Era una paralisi
                                        fulminante.</p>
            <p>Lydia non volle abbandonare sua madre, neanche dietro consiglio
                                        del medico. Del resto, si mostrava abbastanza forte, non
                                        spargendo nessuna lagrima, guardando l'ammalata e tutti e
                                        tutto con due grandi occhi estatici nei quali la sorpresa
                                        dominava ancora il dolore.</p>
            <p>- Tornerò fra qualche ora.</p>
            <p>Così disse l'avvocato accomiatandosi; erano le tre del mattino.
                                        Lydia gli prese le mani disperatamente.</p>
            <p>- Non è nulla, nevvero? Mi dica che guarirà!</p>
            <p>Egli non la guardò neppure; svincolò le mani, mormorando:</p>
            <p>- Speriamo, speriamo.</p>
            <p>Don Leopoldo sembrava impietrito sull'ampio seggiolone ai piedi
                                        del letto, mentre Lydia, che aveva le sensazioni più
                                        inquiete, cambiava ogni momento di positura, sospirava,
                                        interrogava, stringendosi ora il cuore, ora le tempie.</p>
            <p>Il medico aveva somministrato una pozione e ne stava aspettando
                                        l'esito, scambiando di tratto in tratto brevi parole con don
                                        Leopoldo.</p>
            <p>All'alba, lo stato di donna Clara non era punto migliorato.</p>
            <p>- Zio, zio, che te ne pare? - mormorò Lydia, buttandosi nelle
                                        braccia del vecchio gentiluomo. Ed egli intirizzito, con lo
                                        sguardo ebete, le labbra tremanti, trovò il coraggio di
                                        rispondere, abbozzando il sorriso dei giorni felici:</p>
            <p>- Guarirà.</p>
            <p>Tutti le nascondevano il vero, come sempre.</p>
            <p>Verso le sette donna Clara riacquistò un sembiante di vita:
                                        aperse gli occhi e guardò sua figlia. Lydia si precipitò in
                                        ginocchio, tutta vôlta alla speranza, gridando:</p>
            <p>- Mamma! mamma!</p>
            <p>Ma le sue mani, che avevano allacciato il collo dell'inferma, si
                                        ritrassero impaurite davanti al gelo della morte: sua madre
                                        non le rendeva i baci: sua madre non la guardava più. Chiamò
                                        un'altra volta: - Mamma! mamma! - e poi cadde bocconi sul
                                        cadavere.</p>
         </div>
         <div type="chapter" xml:id="IT188809" n="9">
            <head>IX</head>
            <p>Quel dolore era piombato così improvvisamente nella vita frivola
                                        della fanciulla, ch'ella ne era rimasta atterrita e quasi
                                        indignata come di cosa ingiusta.</p>
            <p>Aveva visto piangere qualche volta senza che le fosse passato per
                                        la mente la possibilità per lei di spargere lagrime.</p>
            <p>Essere bella, divertirsi: questa cara e incessante occupazione,
                                        la sola a cui era avvezza fin da bambina, non le aveva mai
                                        lasciato il tempo di guardarsi attorno e di riflettere.</p>
            <p>Tutto ciò che vi era in lei di sensibile, nervi affinati, gusti
                                        eleganti, abitudine di leggiadria e di sorrisi, tutto ciò
                                        ricevette un urto fortissimo da quel cadavere che le si era
                                        irrigidito nelle braccia, lasciando il sudore della morte
                                        sul suo abito bianco. Niente poteva consolarla, niente
                                        frenava il parossismo di quella disperazione, alla quale
                                        Lydia si abbandonava con la voluttà di una sensazione
                                        ignorata, mordendo il frutto amaro ma nuovo del dolore.</p>
            <p>Parlava sempre con tutti della madre morta, esaltandosi alle sue
                                        proprie parole, trovando dei gesti drammatici e certe
                                        inflessioni di voce per le quali restava sorpresa, in
                                        ammirazione di sé stessa; poiché guardarsi e ammirarsi era
                                        nelle sue abitudini, ma non si era accorta di possedere
                                        quella nota appassionata, e la curiosità della scoperta le
                                        faceva prendere diletto nel ripeterla.</p>
            <p>Il suo dolore era vero e reale; ma questa piccola messa inscena,
                                        pur vera e reale anch'essa, intimamente legata al suo modo
                                        di sentire, questa irritava il mondo.</p>
            <p>Non le perdonavano di aver messo a lutto il salotto, con dei veli
                                        neri distesi sui lampadari e dei mazzi di fiori sotto il
                                        ritratto della madre defunta. Non le perdonavano la sua posa
                                        di andare al cimitero tutti i giorni, dalle cinque alle sei,
                                        in carrozza chiusa coi cavalli neri, i paramenti neri, il
                                        cocchiere vestito di nero, ed ella stessa chiusa da capo a
                                        piedi in un lungo velo funebre, sotto il quale traluceva
                                        appena l'oro, l'argento e il rame dei suoi capelli. Non le
                                        perdonavano di spargere lagrime autentiche dentro i
                                        fazzolettini trinati col profumo di Ixora, che aveva
                                        sostituito la <foreign xml:lang="fr">peau
                                                d'Espagne</foreign>.</p>
            <p>Era lei, era Lydia. Piangeva nello stesso modo che rideva, con
                                        sforzo, con apparato, preoccupatissima dell'effetto - ma non
                                        glielo perdonavano. Al <foreign xml:lang="en">club</foreign>, tra uomini, si dilaniava la sua reputazione
                                        con parole che erano lame di pugnale. Calmi a cui bruciava
                                        ancora la scena del balcone, non la difendeva certo. Nei
                                        crocchi delle signore la si pungeva delicatamente, con
                                        sottintesi che erano punte di spillo avvelenate.</p>
            <p>Qualcuno disse di aver veduto le sue camicie da notte, ricamate
                                        in nero, con un nastrino nero infilato nei trafori. Un
                                        altro, per non stare indietro, affermò che Lydia aveva
                                        ordinato delle giarrettiere di velluto con un teschio
                                        d'argento al posto della fibbia.</p>
            <p>Allora il presente non bastò più; si ripescarono le vecchie
                                        storie; si disse che ai bagni Lydia andava, nuda, in un
                                        canotto insieme a due o tre giovinotti, e dopo avere
                                        spacciato queste novelle le ridevano quasi in faccia, se
                                        l'incontravano, di ritorno dal cimitero, tutta chiusa nel
                                        velo di lutto.</p>
            <p>Due amiche non l'abbandonarono, Eva e Costanza. Costanza le
                                        scriveva lunghe lettere, ispirate ai conforti di una
                                        religione elevata, ed Eva passava da lei quasi tutte le
                                        sere, rinunciando alla società che l'acclamava sempre
                                        regina.</p>
            <p>Erano serate intime, piene di dolcezza. Il baronetto Seymour,
                                        nella sua grande bellezza di vecchio vegeto sedeva in
                                        disparte con don Leopoldo - mesti e silenziosi entrambi,
                                        dominati dai rimpianti del passato; ma don Leopoldo si
                                        accasciava, si rimpiccioliva, spariva tutto nelle
                                        tribolazioni della vita, timido e senza forze; il baronetto
                                        invece sembrava trovasse una luce nuova sotto l'aureola dei
                                        capelli bianchi; la sua calma era imponente.</p>
            <p>Le due ragazze chiacchieravano, prima di tutto, con qualche
                                        lagrima, rammentando la bontà di donna Clara; poi,
                                        insensibilmente, scivolavano in argomenti più mondani. Già
                                        la loro prima giovinezza era passata; s'erano fatte più
                                        donne, più serie, con quella nube leggera di mestizia che
                                        pare la traccia dell'ala del tempo. Nei loro discorsi
                                        fluttuava, inconsapevole, un principio d'amarezza.</p>
            <p>Lydia affettava più che mai lo spirito forte. Diceva spesso che
                                        non voleva prendere marito, che non comprendeva affatto
                                        l'amore, che era sicura di non amare mai. Divertirsi era
                                        stato lo scopo de' suoi anni trascorsi, ora abbracciava un
                                        altro ideale: quello di soffrire e di piangere per tutta la
                                        vita una persona cara.</p>
            <p>Era convinta che tutte le sue lagrime sgorgassero per la madre
                                        morta. E però trovava un grande vuoto intorno a sé. Nessuno
                                        più l'interessava; gli uomini che le avevano fatto la corte
                                        erano tutti viziosi o imbecilli o vani o speculatori. Si
                                        esaltava raccontando cento minuti particolari,
                                        dichiarazioni, dialoghi, motti spiritosi, documenti umani
                                        presi sul vero, palpitanti ancora. E tutte le sue
                                        osservazioni erano acute, mordaci, imbevute di uno
                                        scetticismo disinvolto che aveva l'apparenza della maggior
                                        leggerezza.</p>
            <p>Eva non faceva confidenze. Più riservata, più fredda, ascoltava
                                        sorridendo a fior di labbra. In fondo a' suoi occhi neri,
                                        nel raggio vellutato dello sguardo che sembrava, talvolta,
                                        nascondersi all'ombra delle palpebre, ella proteggeva il suo
                                        segreto; e se, ad onta de' suoi sforzi, un pallore più
                                        intenso, un rapido sollevamento del petto tradiva la
                                        violentata emozione, miss Seymour aveva pronto il suo
                                        raggiante sorriso che accaparrava tutta l'attenzione, e
                                        impediva di scrutare più in là.</p>
            <p>- Che io non mi mariti - diceva Lydia qualche volta - è naturale.
                                        Sono fantastica, imperiosa, e mi burlo di tutti gli uomini
                                        che aspirano alla mia mano. Ma tu, con tanta bellezza, con
                                        tanta virtù e tanti meriti, è impossibile che rinunci a
                                        formare la felicità di un uomo; sarebbe un delitto.</p>
            <p>A tali insinuazioni miss Seymour chinava i bellissimi occhi e non
                                        rispondeva nulla.</p>
            <p>Per un istante Lydia aveva sospettato di Mario Avella. Il giovane
                                        studioso, che frequentava pochissimo la società, non si
                                        vedeva che a quelle riunioni dove c'era Eva. A un teatro, a
                                        un ballo, a un concerto, dovunque miss Seymour portasse
                                        l'incanto della sua bellezza da dea, appariva, come evocata
                                        da una bacchetta magica, la testa intelligente di Mario
                                        Avella. Ma quasi due anni erano trascorsi, né egli usciva
                                        dalla sua taciturnità, né Eva aveva mai fatto allusione a
                                        lui.</p>
            <p>Una volta, in occasione di un premio straordinario conferitogli
                                        dal ministero, Mario Avella ebbe ventiquattro ore di vera
                                        celebrità. Nei salotti non si parlava che del giovane
                                        siciliano. Lydia allora credette di scorgere un lampo di
                                        gioia sulla fronte della sua amica, e nella speranza di
                                        carpirle il segreto, se c'era, le disse improvvisamente:</p>
            <p>- Ho sentito che il ministero ha proposto Mario Avella per una
                                        missione importante all'estero. Egli accetta, non è
                                        vero?</p>
            <p>Eva stava in quel momento osservando un ricamo e non si vedeva
                                        del suo volto che la linea purissima del profilo. Rispose,
                                        senza muoversi, colla sue voce calda e tranquilla:</p>
            <p>- Non lo so; farebbe benissimo ad accettare. La gloria deve
                                        essere un'incantevole sirena.</p>
            <p>- Più della donna? - chiese Lydia, cacciando il volto birichino
                                        tra il volto dell'amica e il ricamo che essa guardava.</p>
            <p>- Forse.</p>
            <p>E miss Seymour sorrise.</p>
            <p>Da quel giorno, Lydia abbandonò l'idea che Mario Avella
                                        corteggiasse Eva; molto più che ad un tratto il giovane
                                        sparve, ritornato in Sicilia, dicevano gli amici, per affari
                                        di famiglia.</p>
            <p>Eva intanto rifiutava ricchissimi matrimoni, e si mostrava sempre
                                        meno in società. Verso il principio dell'inverno la sua
                                        salute si fece cagionevole. Il baronetto, che viveva per lei
                                        sola, la condusse subito in riviera, nel dolce clima di San
                                        Remo. Lydia restò sola.</p>
            <p>La sua posizione in società era bizzarra. Indipendente e non
                                        maritata; vergine e già passata attraverso le corruzioni
                                        della fantasia; non avendo mai concesso un bacio, eppure
                                        vituperata dalla fama. Sentiva che tutto vacillava intorno a
                                        lei, che le mancava il terreno sotto ai piedi, e faceva un
                                        po' come gli ubriachi, i quali per non confessare di esser
                                        brilli bevono ancora. Ella ormai non poteva vivere senza un
                                        eccitamento qualsiasi.</p>
            <p>Aveva chieste le sue gioie ai trionfi mondani, al lusso,
                                        all'ebbrezza delle feste; le aveva chieste alle raffinatezze
                                        dell'arte, alle letture seducenti, a tutto quanto la
                                        sensualità ideale può suggerire ad una donna nata e
                                        cresciuta in mezzo ai trionfi di una classe
                                        privilegiata.</p>
            <p>Aveva portato fino all'adorazione il culto di sé stessa, l'amore
                                        dell'eleganza e della bellezza; era satura di omaggi, non
                                        sapeva più che cosa chiedere a sé stessa ed agli altri.</p>
            <p>Il dolore della madre morta l'occupò per molto tempo; ma un
                                        giorno si accorse con terrore di non avere più lagrime.</p>
            <p>È finita, pensò, non so più nemmeno soffrire. E la prese uno
                                        sgomento maggiore ancora di quello che aveva provato per la
                                        morte della madre. Adesso era lei che moriva. Che fare? Dove
                                        aggrapparsi? A chi o a che cosa chiedere un'emozione?</p>
            <p>Da tanti anni si guardava nello specchio, da tanti anni riceveva
                                        visite e le rendeva, andava a teatro o a passeggio, vedeva
                                        sfilare davanti a sé le meraviglie dell'arte e
                                        dell'industria; da tanti anni strofinava la sua carne e la
                                        sua immaginazione a tutti gli eccitamenti di un godere
                                        delicato; motteggiava, civettava, udiva menzogne e mentiva.
                                        Era stanca alla fine. Non c'era altro? Niente altro?</p>
            <p>Costanza le scriveva ancora lunghe lettere, dalle quali spirava
                                        la serenità di un'anima che ha trovata la sua missione.
                                        Anche Costanza era stanca del mondo, e giudicava
                                        ingannatrice la società che dopo averla proclamata bella,
                                        cara ed amabile, non sapeva darle l'amore. Per qualche anno
                                        la lotta era stata straziante. Aveva visto sfiorire la sua
                                        bionda bellezza nella solitudine, invocando un uomo
                                        meritevole di lei, del suo cuore, e quest'invocato non
                                        giunse! Costanza Jeronima volle imitare allora la sua
                                        antenata; quella si era immolata ad un amante, ella si
                                        immolò al suo ideale. Non pose i bei capelli biondi sottola
                                        cuffia di una monaca, perchè i tempi sono cambiati e non è
                                        più di monache che abbisogna il mondo; ma consacrò tutta sé
                                        stessa alla carità, alla beneficenza, e poiché era stata
                                        tanto pudica da non accendere mai un desiderio, l'amore che
                                        un uomo non le aveva chiesto ella trasfuse generosamente
                                        nell'amore degli altri.</p>
            <p>Questa volontaria abdicazione di una donna giovane ancora, questa
                                        fiera rinuncia ad una felicità mondana condizionata e
                                        sbocconcellata, fece molta impressione su Lydia. Ella aveva
                                        ingegno sufficiente per comprendere l'elevatezza di un
                                        orgoglio trasformato in virtù.</p>
            <p>Volle imitarla.</p>
            <p>Con ardore febbrile si pose alla ricerca dei poveri, si informò
                                        delle diverse società di beneficenza, e chiese di esserne
                                        patronessa.</p>
            <p>Chiusa in un semplice vestitino nero, i capelli lisci,
                                        accompagnata da un vecchio domestico, intraprese il
                                        pellegrinaggio degli ospedali, dei ricoveri pei vecchi, dei
                                        presepi dove le madri povere portano i loro lattanti, degli
                                        asili infantili. Vide un mondo nuovo. Conobbe le vere
                                        malattie, le vere miserie, le vere lagrime. Sentì i vagiti
                                        dei bambini anemici, dei fanciulli rachitici; sentì i
                                        lamenti degli infermi e il rantolo dei moribondi. I suoi
                                        sensi delicati si urtarono a tutte le nausee. Le piaghe
                                        dello scrofoloso e il delirio del beone le colpirono, ad un
                                        punto, gli occhi, l'odorato e l'udito.</p>
            <p>Al capezzale di una bambina, dibattentesi fra la meningite e la
                                        tisi, ella credette di morire per davvero. Quella larva che
                                        non aveva più nulla di umano, che schiudeva le labbra
                                        solamente per gemere o per prendere bestialmente un cibo che
                                        prolungava le sue sofferenze; quell'avvilimento della
                                        creatura pensante nel trionfo crudele della materia; quel
                                        dissolversi spasmodico, mostruoso, di una persona fatta a
                                        sua immagine e somiglianza, a lei nata per la gioia, fu
                                        soverchia prova.</p>
            <p>Ammalò. Stette cinque o sei giorni a letto, sofferente di tutte
                                        le malattie che aveva viste; sognando, la notte, i lunghi
                                        dormitorii dell'ospedale, coi muri squallidi, i lettini
                                        allineati e il grande crocifisso di legno dalle braccia
                                        allargate; immagine del dolore eterno in mezzo a quei dolori
                                        quotidianamente rinnovati.</p>
            <p>Quando guarì, volle conoscere un altro genere di miserie.
                                        Coraggiosa e ardita, salì le scale del povero, penetrò nelle
                                        stanze dell'operaio, e vide le donne a trent'anni
                                        invecchiate dagli stenti, gli uomini abbrutiti, i fanciulli
                                        abbandonati e maledetti. L'amore, l'infanzia, la casa, tutto
                                        ciò che ella aveva conosciuto attraverso il brillante
                                        miraggio della ricchezza, ciò che era sempre stato per lei
                                        fonte di gioie, vide trasformato in occasione di pianto.
                                        Parole burbere, rabbuffi, bestemmie, in luogo dei baci e
                                        delle tenerezze, fiori rari che sbocciano nel tepore delle
                                        serre. I focolari spenti, i talami cenciosi le strinsero il
                                        cuore di angoscia e di ribrezzo.</p>
            <p>Parlò a quelle donne, e non fu compresa. Gli uomini la guardarono
                                        o sospettosi o indifferenti. Che cosa poteva fare per essi?
                                        Lo spirito della carità le mancava; le mancava il tramite
                                        che unisce il ricco al povero, quel filo invisibile che è la
                                        più pura essenza dell'amore, essendo la negazione
                                        dell'egoismo - un palpito, un sospiro, una stretta di mano
                                        una lagrima, tutto ciò che meglio dell'oro benefica e fa
                                        credere veramente al beneficato che siamo fratelli. Le
                                        mancava la conoscenza del dolore fatta su sé stessa,
                                        acquistata a prezzo del proprio sangue, il solo dono
                                        caritatevole e santo che si possa fare a quelli che
                                        soffrono.</p>
            <p>Lydia si trovò più sola di prima, con un gran freddo nell'anima.
                                        Era scoraggiata. Aveva speso mille lire, in quindici giorni,
                                        senza sanare una ferita, senza formare la felicità di
                                        nessuno, senza provare lei stessa un solo momento di
                                        soddisfazione.</p>
            <p>Rinunciò a visitare i poveri.</p>
         </div>
         <div type="chapter" xml:id="IT188810" n="10">
            <head>X</head>
            <p>Due anni precisi dopo la morte di sua madre, Lydia tornò a
                                        mostrarsi in società. Fu una sera, in palco, nell'occasione
                                        di un'opera nuova. Apparve inaspettata, coll'acconciatura,
                                        il portamento, la sicurezza di donna fatta. Don Leopoldo la
                                        accompagnava, ma come cavaliere, non più come mentore.</p>
            <p>Ella sedette al parapetto, guardando subito col binocolo nei
                                        palchi lontani. Aveva un abito di velluto nero, scollato fin
                                        sotto le braccia, trattenuto sulle spalle da un nastrino di
                                        velluto nero, tutto sparso di brillanti; due altri brillanti
                                        grossissimi le scintillavano nei capelli, posati sul fondo
                                        di due rose nere. Un mazzo di piume nere, bizzarramente
                                        riunite, tenevano il posto del ventaglio. La guardarono
                                        tutti.</p>
            <p>Lydia restò impassibile sotto l'incrociamento di quegli sguardi
                                        colla testina ritta, il busto sporgente; sicura della linea
                                        elegante del collo e delle braccia che mostrava per la prima
                                        volta intere, nella loro delicata forma greca, un po'
                                        gracile, di una attrattiva finamente aristocratica.</p>
            <p>Parve bella anche a coloro che ne avevano tante volte discussi i
                                        lineamenti, la statura e i capelli; ma passato il momento
                                        della sorpresa, durante la quale Lydia era sembrata quasi
                                        una novità, si rammentarono tutti ch'ella doveva avere
                                        qualche cosa come ventotto o ventinove anni; che aveva fatto
                                        le spese dei balli, dei teatri, dei concerti, delle
                                        villeggiature, per un intero decennio, e risero della sua
                                        scollatura audace, risero de' suoi capelli dipinti, risero
                                        di quel velluto nero, strascico di un lutto che era parso
                                        ostentazione.</p>
            <p>Pure siccome Lydia era ricca, ed aveva spirito, e la franchezza
                                        de' i suoi modi autorizzava una certa libertà, non le
                                        mancarono ancora i corteggiatori. Le visite ripresero il
                                        loro corso, fu invitata ai balli; i complimenti e le
                                        adulazioni piovvero; gli antichi galanti ripresero l'antica
                                        strada; i nuovi, per curiosità, vollero tentare; il
                                        ventaglio di Lydia si arricchì di madrigali inediti, e il
                                        suo albo di ricordi di <foreign xml:lang="fr">cotillons</foreign>. Per un altro anno trascinò la
                                        vita brillante; ma si stancava.</p>
            <p>Le accadeva spesso di sbadigliare, quando la cameriera le
                                        annunciava che la toeletta era pronta; si spogliava di mala
                                        voglia, si vestiva con indifferenza. Qualche volta, nelle
                                        sere libere, se non capitava nessuno, Lydia si addormentava
                                        accanto al fuoco, dirimpetto allo zio. La <title rend="italic">revue des deux mondes</title> teneva
                                        loro compagnia, sul tappeto.</p>
            <p>Un tempo, ella trovava uno dei maggiori piaceri nell'acconciarsi.
                                        Lo studio minuto della sua persona le rivelava ogni giorno
                                        grazie nuove, una rotondità nascente, un contorno soave, il
                                        contrasto di un velluto scuro sulla bianchezza delle carni e
                                        la aerea trasparenza delle trine sul petto giovanile; tante
                                        scoperte e altrettante soddisfazioni. Ora si conosceva
                                        troppo. Sapeva già che aveva le braccia ben modellate,
                                        quantunque esili, sapeva che il suo collo lungo e sottile
                                        sarebbe da un poeta paragonato a quello del cigno; e le
                                        forme modeste del seno, somiglianti alle pure creazioni
                                        dell'arte antica, quante volte non aveva ella costrette al
                                        barbaro giogo della moda? Più di mille volte la sua carne
                                        era stata compressa nel busto, solcata dalle stringhe,
                                        imbevuta di profumi o di polvere di Cipro, e lo specchio
                                        l'aveva riflessa in tutti i modi, cinta di veli o di
                                        pelliccie. Conosceva gli effetti del color bianco, se
                                        cercati nelle stoffe soffici e vaporose; la civetteria del
                                        rosa e del rosso alleati al nero; la riuscita del color
                                        viola, sotto il sole, in una giornata di buona salute;
                                        l'incanto del celeste pallido e del color perla nelle stoffe
                                        di seta; le risorse dell'azzurro cupo; i buoni uffici del
                                        lontra e del <foreign xml:lang="fr">prune</foreign>. Poteva
                                        vestirsi al buio con sicurezza di riuscita; senonchè il rosa
                                        e il celeste non le andavano più tutti i giorni....</p>
            <p>Una grande malinconia la prendeva, quand'era sola. Apriva il
                                        piano, scorreva un libro, gettava già uno schizzo, fumava
                                        una sigaretta: ma tutto senza voglia, senza entusiasmo,
                                        senza convinzione. Che cosa mai le mancava? Avrebbe data
                                        tutta la sua vita per un giorno solo di felicità. Quale? La
                                        felicità, nient'altro.</p>
            <p>Una sera burrascosa di marzo, dopo un temporale che aveva
                                        inondata la città, atterrando alberi e facendo cadere molti
                                        vetri dalle finestre, Don Leopoldo stava guardando il cielo.
                                        Dietro di lui la punta di due scarpine di pelle dorata,
                                        alzandosi e abbassandosi con regolare altalena, annunciavano
                                        la presenza di Lydia sulla poltrona dondolante.</p>
            <p>Da mezz'ora nessuno dei due parlava. Questo accadeva spesso; non
                                        avevano nulla a dirsi. Il frasario del vecchio gentiluomo
                                        era così noto a Lydia, ed era così antico, ch'ella non si
                                        dava nemmeno più la pena di rispondere; ond'egli aveva
                                        smesso anche il tentativo di sostenere la conversazione.
                                        Capiva che era diventato un essere affatto inutile,
                                        un'ombra, un simulacro; e vi si rassegnava colla sua
                                        dolcezza mansueta, colla sua dignità silenziosa di gran
                                        signore.</p>
            <p>Si annoiavano entrambi, mortalmente, quando entrò d'improvviso
                                        miss Seymour. Lydia non ebbe tempo di guardarla; se la trovò
                                        fra le braccia, tutta bagnata di lagrime, singhiozzante come
                                        un bambino, e quando le chiese che cosa avesse, stette molto
                                        tempo senza poterne cavare una parola. Il bellissimo volto
                                        di miss Seymour spariva dietro un velo di lagrime, e il suo
                                        corpo di giovane dea sembrava accasciato e vinto sottolo
                                        schianto del dolore.</p>
            <p>La disgrazia che l'aveva colpita era delle più terribili; non un
                                        amore tradito che il tempo sana, non una morte della quale
                                        il tempo consola, ma la distruzione dell'avvenire, che il
                                        tempo doveva rendere sempre peggiore. La casa bancaria dove
                                        erano investiti i capitali del baronetto Seymour era
                                        fallita, lasciando padre e figlia in una povertà quasi
                                        assoluta.</p>
            <p>Una volta Lydia non avrebbe compresa tutta l'estensione di questa
                                        sciagura; adesso sì. Le parve di vedere la sua amica vestita
                                        di cenci, in una soffitta buia (di quelle che essa
                                        conosceva), mancante d'ogni cosa, e ne provò un vero
                                        dispiacere. Il suo istinto generoso le suggerì subito di
                                        venire in aiuto di quei due sventurati, e offerse
                                        prontamente la sua casa, le sue ricchezze, tutto ciò che
                                        poteva dare. Offerse senza ostentazione, sinceramente, con
                                        una pietà che commosse Don Leopoldo, e fece versare ad Eva
                                        nuove lagrime di tenerezza; ma per quanto fosse vivo negli
                                        altri il sentimento di gioia per la generosità di Lydia, non
                                        era paragonabile alla gioia che provava ella stessa.</p>
            <p>Avrebbe voluto, subito, dividere i suoi beni, spogliarsi dei suoi
                                        gioielli, rendere all'amica tutto quello che la fatalità le
                                        aveva portato via.</p>
            <p>Quel bisogno sublime di dare, che già le era apparso nei suoi
                                        tentativi di beneficenza, rinasceva in lei, ingrandito
                                        dall'amicizia. Le sembrava che il suo cuore si aprisse, si
                                        allargasse ad un'onda di piacere nuovo. Baciava Eva,
                                        rassicurandola, ridendo, tutta rischiarata in viso da una
                                        luce soave, e così semplice, così pietosa che pareva
                                        un'altra Lydia.</p>
            <p>Ma l'entusiasmo dovette cedere al freddo ragionamento. Eva,
                                        commossa e seria, le dimostrò l'impossibilità di accettare
                                        un simile sacrificio; suo padre stesso non lo avrebbe
                                        permesso - suo padre, così fiero! egli che alla notizia del
                                        disastro non aveva versato una lagrima! Era per il padre che
                                        miss Seymour si crucciava di più; sapeva di essere tutta la
                                        sua forza, tutta la sua fede. E fino a quando? - fino a
                                        quando potrebbe ella lavorare?</p>
            <p>A questo pensiero di dover lavorare Lydia tornò a essere invasa
                                        da un'immensa compassione; riprese l'attacco, supplicandola,
                                        se non voleva accettar nulla, di venire a vivere con lei, da
                                        sorella.</p>
            <p>Vedendola implorare con tanto ardore, avviticchiata al collo di
                                        miss Seymour, si sarebbe creduto che fosse Lydia l'infelice
                                        colpita dalla sventura.</p>
            <p>Eva penò molto a svincolarsi da quelle tenerezze, e partì recando
                                        con sé una dolcezza ineffabile.</p>
            <p>Il giorno seguente e gli altri ancora Lydia non visse che per
                                        Eva. Andava a trovarla, mettendosi in tasca del denaro,
                                        temendo sempre di vederla nella più squallida miseria, e si
                                        trovava di fronte alla dignità incrollabile di sir Eduardo,
                                        alla rassegnazione di Eva, che andava riprendendo la sua
                                        serenità.</p>
            <p>Lydia meravigliava di tanto coraggio, lo ammirava, e sentiva
                                        crescersi la malinconia nel cuore, si sentiva sempre più
                                        impotente.</p>
            <p>- Quanto sono disgraziata - pensava - se non posso nemmeno
                                        esercitare il bene!</p>
            <p>E cresceva intorno a lei quel terribile vuoto, quella inutilità
                                        delle sue ricchezze. Si confrontava con Eva, trovandosi a
                                        mille doppi più infelice.</p>
            <p>Miss Seymour aveva presa una decisione. Col piccolo patrimonio
                                        che rimaneva, suo padre avrebbe potuto vivere ritirato dalla
                                        società; lei aveva già scritto in Inghilterra per cercare un
                                        posto d'istitutrice.</p>
            <p>Ma i progetti per l'avvenire esigevano un po' di tempo; intanto
                                        il mondo degli sfaccendati vedeva sempre quel vecchio
                                        poderoso attraversare la folla con la testa alta di una
                                        quercia che sfida i turbini; e al suo fianco la fanciulla
                                        dai capelli d'oro, che chiamavano ancora la bellissima.</p>
            <p>Improvvisamente una notizia singolare si diffuse nell'alta
                                        società, frequentata dai Seymour. Mario Avella aveva chiesto
                                        la mano di Eva. I due anni trascorsi lontano dal mondo
                                        elegante non erano stati infruttuosi per il giovane
                                        scienziato; egli aveva raggiunta una posizione e poteva
                                        ormai aspirare alle nozze di miss Seymour, senza che nessuno
                                        potesse rimproverargli una mira interessata.</p>
            <p>A così rara prova d'amore Eva pianse dolcemente, per
                                        quell'eccesso di vita che fa gocciare gli alberi nella piena
                                        fioritura. Lydia pure sparse qualche lagrima, ma arida,
                                        bruciante. Era di notte, svegliandosi, che provava questa
                                        voglia di piangere; sognando, le sembrava che le avessero
                                        portato via un gran bene, che l'avessero spogliata e
                                        lasciata nuda nel mezzo della strada. Pensando a Mario
                                        Avella sentiva una puntura nel cuore. Non era invidia, non
                                        era gelosia, non era né amore per Avella né odio per Eva;
                                        era la comprensione dolorosa che la vita fuggiva per lei
                                        senza recarle nessuna gioia; era l'istinto naturale ches
                                        pinge tutti gli uccelli di una voliera a correre, col
                                        beccuccio aperto, quando si imbecca uno di essi.</p>
            <p>- Senti, Eva - disse un giorno con amarezza - non sei stata
                                        sincera con me, non mi hai detto che amavi. Perchè?</p>
            <p>- Si vede che non hai mai amato - rispose sorridendo miss
                                        Seymour.</p>
            <p>Lydia, arrossì; ma un momento dopo tornava a piangere, colla
                                        fronte sulla spalla dell'amica.</p>
            <p>- Sono infelice, sono infelice - le mormorava all'orecchio - non
                                        poi credere come sono infelice!</p>
            <p>Le proposero, in quei giorni, un matrimonio col marchesino
                                        Strutti, il quale erasi molto compromesso con una ballerina.
                                        Premeva, ai genitori, che i tre fiori della loro corona non
                                        andassero ad ornare i capelli della saltatrice, ed avrebbero
                                        accettato volentieri Lydia, che era ricca e sola, per
                                        assicurare il marchesato.</p>
            <p>- Potrei maritarmi insieme a te - disse ancora Lydia a miss
                                        Seymour, e lo disse con tale accento di ironia, che Eva la
                                        guardò in faccia - Sì. Un padre sciocco ed una madre
                                        civetta, accorgendosi che il loro rampollo, dotato delle
                                        medesime qualità, sta per cadere nelle reti di una
                                        avventuriera, pensano saggiamente di metterlo al sicuro nel
                                        santo matrimonio. Bontà loro, hanno creduto di vedere nella
                                        signorina Lydia le qualità necessarie per accettare un uomo
                                        che si cura di lei come della cenere del suo sigaro. La
                                        posizione è questa; non importa affatto al marchese ed alla
                                        marchesa Strutti che il marchesino continui ad amoreggiare
                                        la ballerina; quello che occorre è una moglie legittima per
                                        impedirgli di fare una corbelleria. Capisci? Noi ci
                                        immaginiamo di essere sposate per amore, e invece ci si
                                        prende come un paracadute.</p>
            <p>- Hai un po' di ragione - rispose Eva amorevolmente, nella sua
                                        dolcezza di donna amata - ma hai anche un po' di torto. Dici
                                        tu stessa che non comprendi l'amore, lo schernisci....</p>
            <p>- Sì, sì, finché l'amore si chiama Strutti o Castel Gabbiano,
                                        finché è vizio, ipocrisia o speculazione, lo derido; faccio
                                        peggio, lo disprezzo. Dici che non ho mai amato; ma di chi
                                        la colpa? Dov'è l'amore? Io non lo conosco. Ah! è proprio
                                        vero che per essere felici a questo mondo bisogna essere o
                                        una bestia o un Dio. Non sono abbastanza bestia.... Prendi
                                        nota che il mio dolore è questo.</p>
            <p>Miss Seymour voleva protestare, ma Lydia le chiuse la bocca colla
                                        mano.</p>
            <p>- Taci, taci. Tutto quello che potresti dirmi per conto tuo ha il
                                        valore di uno, ma ciò ch'io vedo da quasi trent'anni è la
                                        moltiplicazione di mille più mila.</p>
            <p>Detto ciò, con uno di quegli sbalzi che le avevano creata la
                                        traccia di leggerina, saltò al collo di suo zio ridendo e
                                        gridando:</p>
            <p>- Eccolo qui il mio maritino; il mio maritino ubbidiente, che non
                                        mi contraddice, che fa tutto quello che voglio io, e che è
                                        fedele.... Nevvero, Don Leopoldo, che siete fedele alla
                                        vostra impareggiabile Lydia?</p>
            <p>Lo baciò sonoramente sulle due guancie e gli diede un buffetto;
                                        con tale straziante pietà di sé stessa, che avrebbe subito
                                        cambiata la propria vita coi pochi anni che restavano al
                                        vecchio.</p>
         </div>
         <div type="chapter" xml:id="IT188811" n="11">
            <head>XI</head>
            <p>Il matrimonio di Eva e di Mario Avella seguì senza pompa alcuna,
                                        quasi segretamente. Si adoravano, e non avevano voglia di
                                        mostrare al mondo la loro felicità. Dovevano passare la luna
                                        di miele in Sicilia.</p>
            <p>Eva venne a salutare Lydia tutta raggiante e bella, avendo smessa
                                        per la prima volta la rigida semplicità di fanciulla
                                        inglese. Vestiva un abito di tinta calda, quasi dorata, sul
                                        quale scintillava una miriade di perline dello stesso
                                        colore, ammorbidite da riflessi rosei; il cappellino
                                        riprendeva l'abito esattamente, e intorno a' suoi bei
                                        capelli tizianeschi tutto quell'oro sembrava fondersi in
                                        un'armonia pastosa. Essa riluceva, splendeva nel duplice
                                        accordo della bellezza e dell'eleganza; faceva bene a
                                        vederla, e solamente a passarle vicino si provava
                                        l'impressione di una carezza.</p>
            <p>Si separarono con molti baci. Lessero insieme una lettera di
                                        Costanza, la quale, dal suo eremo, mandava gli auguri alla
                                        novella sposa.</p>
            <p>- Rimango proprio sola!</p>
            <p>Così esclamò Lydia, sforzandosi di sorridere e dandosi di
                                        nascosto dei pizzicotti nelle braccia, perchè le sembrava di
                                        sentirsi raggelare il sangue; finalmente, essendosene dato
                                        uno più forte degli altri, gettò un griduccio fra la rabbia
                                        e il dolore, e questo la sollevò.</p>
            <p>Rimasta sola, come aveva detto, diede principio a un nuovo
                                        periodo di vita.</p>
            <p>S'era all'apertura dell'estate; chiusi i teatri, finite le feste.
                                        Nelle piccole riunioni Lydia si annoiava, trovandosi spesso
                                        fra persone ostili, che commentavano malignamente ogni sua
                                        parola, ogni gesto vivace, e li commentavano tanto più
                                        ch'ella sembrava sfidare la società co' suoi modi liberi e
                                        decisi nell'ostentazione del male. Saltando a piè pari
                                        l'analisi sperimentale della vita, ne aveva preso come
                                        sintesi il concetto pessimista, trovandosi per tal modo a
                                        guisa di una bimba negli abiti di una nonna. Me che monta?
                                        La gente pensava ch'ella avesse già attraversati i periodi
                                        fisiologici che conducono le bimbe a diventare nonne.</p>
            <p>Amiche non ne contava più. Venivano in casa sua in qualità di
                                        amici Calmi, Lante, due o tre ufficiali superiori, un
                                        deputato povero a cui la dote di Lydia sarebbe andata
                                        benissimo; ma tutte queste persone non l'occupavano affatto.
                                        Li riceveva sdraiata sulla dondolante, col sigarette tra le
                                        labbra, conoscendo perfettamente il lato debole di ciascuno,
                                        senz'ombra di illusioni.</p>
            <p>Discorrevano di tutto con molta disinvoltura, poiché Lydia
                                        affettava lo spirito forte, e di nulla aveva paura quanto di
                                        esser presa per un'ingenua.</p>
            <p>Più civetta che appassionata, più vana che ardente, si teneva
                                        paga della <foreign xml:lang="en">flirtation</foreign> dei
                                        salotti e di quegli effluvi d'amore che salgono ad ogni
                                        donna dalle vie popolate, dalle folle dei teatri,
                                        dappertutto ove s'accalca la gente, dove gli occhi degli
                                        uomini accarezzano, desiderano, implorano, abbandonandosi
                                        interi in uno sguardo che vola ardito, passa incolume e
                                        quasi sempre tocca. Sotto la scintilla istantanea prodotta
                                        da quegli attriti ella aveva già appartenuto a centinaia di
                                        uomini; il suo pensiero deflorato non provava più nessuna
                                        meraviglia; e il ripetersi frequente di questi fatti, come
                                        succede agli artiglieri che per vivere troppo accanto al
                                        rumore perdono l'udito, attutiva in Lydia il senso naturale
                                        della donna.</p>
            <p>Essa aveva poi, con la sua perspicacia, avvertito da lungo tempo
                                        un lato delle fanciulle che si presta quasi sempre al
                                        ridicolo; ed è la continua agitazione, lo stato precario,
                                        l'attesa febbrile o malinconica dell'ignoto, l'ascoltare con
                                        un orecchio solo e lo starsene sopra un piede in attitudine
                                        di spiccare il volo; quella inconscia distrazione per cui
                                        qualunque discorso si rivolga ad una fanciulla, ove non
                                        parli anche lontanamente d'amore, non riesce a interessarla;
                                        e qualunque sia l'età o il grado delle persone che la
                                        circondano, essa vi sta come un segugio, col naso per aria
                                        fiutando il marito. Ora questo ridicolo, Lydia lo voleva
                                        evitare ad ogni costo, esagerando nel senso contrario;
                                        mostrandosi fredda, indifferente, ironica, canzonatrice.</p>
            <p>Interrogava gli uomini sullo scandalo del giorno, sul processo
                                        celebre, sulle abitudini delle donnine galanti, a guisa di
                                        donna pratica della vita, che sa tutto.</p>
            <p>Essi, naturalmente, prendevano coraggio, e capitava qualche volta
                                        a Lydia di trovarsi imbarazzata; ma tutto ciò almeno la
                                        punzecchiava un poco nella sua grande apatia, nella sua
                                        stanchezza d'ogni cosa.</p>
            <p>Era diventata maestra in ogni arte della civetteria femminile.
                                        Quando saliva in carrozza aveva un vezzo biricchino insieme
                                        e pudico, di raccogliere le gonne in un punto solo,
                                        sollevandole rapidamente sopra l'arco del piedino, nella
                                        apparizione spumosa, inafferrabile, di una nube di trine:
                                        una specie di apoteosi che faceva fermare gli uomini nel
                                        mezzo della strada. Talvolta era questa l'unica
                                        soddisfazione della sua giornata.</p>
            <p>Usciva sola, emancipandosi; spesso in vettura, ma anche a piedi,
                                        di buon mattino, seguita da un grosso cane danese che faceva
                                        voltare indietro i passanti. Questo cane fu, per parecchi
                                        mesi, la passione di Lydia. Era di una bellezza rara, ed
                                        ella si immaginava che dovesse comprendere tutto. Diceva a'
                                        suoi amici che se non parlava era solamente per distinguersi
                                        dalle altre bestie.</p>
            <p>Per tali escursioni mattutine aveva anche ideato un abbigliamento
                                        speciale; tocco di castoro sopra i capelli rialzati in modo
                                        da arieggiare una testa maschile; <foreign xml:lang="en">spencer</foreign> all'ussara, allacciato da una
                                        parte; grossi guanti di pelle tirolese, colla manopola alta,
                                        gonnella corta di panno bigio, a pieghe, e stivalini di
                                        capretto con quattordici bottoni.</p>
            <p>Don Leopoldo non reagiva; ella aveva preso il dominio con mano
                                        d'acciaio, e quando non ordinava, baciava, il che era
                                        peggio. Il vecchio gentiluomo figurava in casa come un <emph rend="italic">bouldog</emph> impagliato. Gli anni
                                        gli avevano indebolito il cervello; sorrideva ancora,
                                        meccanicamente, mostrando la dentiera ingiallita, ma per
                                        parte sua non chiedeva altro se non che gli lasciassero la
                                                <title rend="italic">Revue des deux
                                        mondes</title>.</p>
            <p>Quell'anno, Lydia non volle andare in nessuna stazione balnearia;
                                        era ristucca di mare, di monti, di <foreign xml:lang="fr">tables d'hôte</foreign>. Passò i mesi più caldi a
                                        Belgirate, coricata dentro un'amaca, sottogli alberi del
                                        giardino.</p>
            <p>Lesse in quei mesi tutti i romanzi di Flaubert, di Daudet, di
                                        Droz e i nuovissimi di Maupassant e di Bourget; ne lesse
                                        anche di Tolstoi, perchè era alla moda, e di Zola, perchè lo
                                        dicevano scandaloso, ma le parve invece noioso.</p>
            <p>Il suo editore le diede poi tre romanzi italiani. Quelli li
                                        rimandò senza tagliarli: non leggeva mai romanzi italiani.
                                        Si fece spedire i poemi di Coppée, che le procurarono
                                        anch'essi una certa delusione. Le piacque solamente <title rend="italic">Angelus</title>. Il bambino, allevato
                                        da due vecchi, che muore per non poter espandere la sua
                                        calda giovinezza, la commosse molto. Durante alcuni giorni
                                        non potè levarselo dalla mente. Sembrava che <title rend="italic">Angelus</title> le avesse aperto uno
                                        spiraglio nuovo, per cui vedeva l'infinita vastità de' cieli
                                        in cui spazia il poeta. Sentì correre nelle celle
                                        dell'immaginazione una fiamma che la scosse tutta, chiese a
                                        sé stessa se, per caso, non avesse trovata la consolazione
                                        della sua vita, e volle affermare queste sensazioni,
                                        tentando la via alata del pensiero. Ma ai primi scontri le
                                        cadde la mano, perchè vedere, non è rendere; sentire, non è
                                        persuadere.</p>
            <p>Sotto l'impressione di un'arte potente, il suo cuore aveva avuto
                                        palpiti e gemiti che potevano illuderla di essere artista,
                                        se all'arte bastasse il cuore che ama e che geme; ma essa
                                        vuole il cuore che ama, che geme e che crea. Lydia si trovò
                                        come il fanciullo che un'aquila aveva trasportato in alto.
                                        Per un istante dominò il mondo; solamente quando fu in terra
                                        si accorse che non era volata colle proprie ali.</p>
            <p>Pure, siccome tutto era maturo in lei, l'ingegno al pari dei
                                        sensi, cercava senza posa.</p>
            <p>Nella quiete della campagna, sola come non lo era stata mai, e
                                        imbevuta delle letture fatte, incominciò ad osservare la
                                        natura. Il silenzio dei boschi l'attirava specialmente.
                                        Quella calma piena di mistero, quelle ombre verdi,
                                        esercitavano un fascino particolare sulla sua immaginazione.
                                        Restava immobile per delle ore a contemplare i rabeschi dei
                                        castagni, i cui rami fronzuti si stendevano, a guisa di
                                        vôlta frastagliata da fantastiche ogive. Le sembrava di
                                        essere la sacerdotessa di un tempio meraviglioso,
                                        esaltandosi al punto da sentire misteriosi concerti e olezzi
                                        sorgenti dai fiori, come turiboli agitati da mani
                                        invisibili. Si commoveva fortemente, allargando le braccia
                                        quasi per abbracciare l'ente misterioso che le dava tante
                                        dolci commozioni, per adorare il Dio di quel tempio; e
                                        l'ente non era visibile, il Dio le sfuggiva!</p>
            <p>Una ignota forza, essa lo vedeva bene, univa tutto il creato:
                                        l'insetto al filo d'erba, il muschio al sasso, l'uccello
                                        alle fronde, il ruscello alla sponda, la farfalla al fiore,
                                        l'albero alla terra. Essa sola si trovava perduta,
                                        scompagnata in quella armonia, non tenendo a nulla, non
                                        avendo bisogno di nessuno, né altri di lei, priva di passato
                                        e scettica sull'avvenire.</p>
            <p>Non andò molto che Lydia fu ripresa dalla stanchezza, dalla noia,
                                        dal vuoto della sua esistenza. Si lasciò trascinare alle
                                        regate facendo parlare i giornali delle sue toelette
                                        bizzarre, e assistendo a tutti i <emph rend="italic">raut</emph>, a tutti i <emph rend="italic">pik-nik</emph> della stagione, con una febbre di
                                        movimento che era una maschera di quell'altra febbre che la
                                        minava. In fondo, ella chiedeva a sé stessa che cosa fosse
                                        venuta al mondo a fare.</p>
            <p>In ottobre fu presa dalla manìa dell'equitazione. Trovò per un
                                        momento gli entusiasmi giovanili, occupandosi della sua
                                        amazzone color verde fiorentino, attillatissima, sulla quale
                                        lasciò ondeggiare, per bizzarria, la lunga capigliatura. Il
                                        moto e le corse all'aria libera calmarono un poco i suoi
                                        nervi; si sentì più forte, più lieta. La stanchezza fisica
                                        operava una salutare reazione, permettendo alla sua mente di
                                        riposare. Le accadde allora, percorrendo i sentieri dove
                                        prima si era soffermata pensando ai poemi di Coppée, di
                                        considerare la natura sotto il suo grande aspetto sintetico,
                                        un po' superficiale, ma dolce; come deve succedere alla
                                        maggior parte dei villeggianti e dei così detti amici della
                                        campagna, per i quali il più bel punto di un paesaggio è
                                        sempre quello dove si può riposare comodamente, stendendo il
                                        tovagliuolo.</p>
            <p>Alle cavalcate si unirono, con facile transizione, le partite di
                                        caccia. Usciva alla mattina con tre o quattro uomini e una
                                        signora russa di cui aveva fatta la conoscenza sul lago.
                                        Lydia non poteva competere con quei <foreign xml:lang="en">sportsmans</foreign> arrabbiati, compresa la
                                        signora, ma si esercitava con un elegante fucile Flaubert,
                                        ridendo della sua poca destrezza e volendo ad ogni costo
                                        trovare un piacere nella nuova occupazione.</p>
            <p>La parte più gaia della partita restava però sempre l'asciolvere,
                                        fatto nell'aperta campagna, dove i turaccioli dello <emph rend="italic">sciampagne</emph> volavano
                                        scoppiettando fin sopra gli alti castagni. Era allora che si
                                        raccontavano le storielle piccanti, gli aneddoti salaci.
                                        Lydia che in casa, sola, era presa dalla più cupa
                                        malinconia, portava tuttavia in società il suo brio d'una
                                        volta; commediante che porta i suoi diamanti falsi per
                                        obbligo di professione.</p>
            <p>Lo spirito disinvolto e mordace era diventato la maschera del suo
                                        viso. Quando doveva trovarsi colla gente, si preparava,
                                        prima, si aizzava da sé stessa, con uno scetticismo crudele
                                        che andava poi a ricadere sugli altri; e per questo dicevano
                                        che era senza cuore, una testa vuota, una civetta rotta a
                                        tutte le arti. La sfida ch'ella gettava continuamente al
                                        mondo, il mondo la raccoglieva; ed era un combattimento
                                        accanito, senza tregua, fatto col sorriso sul volto e il
                                        miele nelle labbra. Ella sarebbe morta prima che cedere.</p>
            <p>Aveva compreso subito, fin dalla prima comparsa in società, il
                                        posto importante che vi tiene la donna abile, scaltra, senza
                                        scrupoli, elegante e procace. Solamente nella sua smania di
                                        afferrare questo vero per trarne profitto, trascurò una
                                        osservazione principalissima: non tenne conto dell'immenso
                                        divario che corre fra la donna maritata e la zitella; tutto
                                        ciò che è permesso alla prima, tutto ciò che si vieta alla
                                        seconda. Credette che il suo ingegno e la sua ricchezza
                                        bastassero a darle l'indipendenza, reputandosi assi forte
                                        per vincere pregiudizi secolari.</p>
            <p>Incominciava a comprendere, troppo tardi, l'errore in cui era
                                        caduta, trovandosi fuori di posto tanto colle nubili quanto
                                        colle maritate, e sopratutto cogli uomini che non sapevano
                                        mai da qual lato prenderla e che, alla fine, la prendevano
                                        dal lato peggiore.</p>
            <p>Un'altra colpa di Lydia era quella di non avere un amante, pur
                                        vivendo in mezzo agli uomini, sempre, troppo, con una
                                        affettazione di mascolinità che ad alcuni riusciva
                                        ripugnante, ad altri incomprensibile, ai più ridicola.
                                        Accadeva così che invece dell'amante che non esisteva,
                                        gliene attribuissero parecchi, e poiché l'invenzione, in
                                        tali circostanze, è la più facile delle cose, il numero, la
                                        qualità ed il modo non avevano limiti.</p>
            <p>Una spiacevole avventura la disgustò, per alcuni giorni, della
                                        società maschile. Fra i compagni di caccia, ella era entrata
                                        in confidenza con un giovane ufficiale. Scherzavano
                                        volentieri insieme, correndo pazzamente per i campi; ella lo
                                        burlava, lo punzecchiava con frizzi, lo invitava a
                                        raggiungerla alla corsa, promettendogli il fiore che teneva
                                        in petto. Faceva, insomma, quello che aveva sempre fatto con
                                        tutti, leggermente, per divertirsi, per essere brillante,
                                        per occupare gli altri di sé.</p>
            <p>Ma l'ufficiale, poco pratico dei labirinti di un cuore femminile,
                                        avvezzo a tutt'altre donne, credette fosse il caso di
                                        arrischiare tutto per tutto, e la prese d'assalto
                                        violentemente, una sera, che l'aveva trovata sola in
                                        giardino.</p>
            <p>Lydia, rivoltata, lo respinse con forza, poi strappando un ramo
                                        d'acacia lo frustò sul viso, inseguendolo per il viale fino
                                        a che lo ebbe cacciato a guisa di un cane. Rientrò in casa
                                        eccitatissima, urlando per la rabbia, furiosa che un uomo
                                        avesse osato trattarla a quel modo.</p>
            <p>La sua ira contro gli uomini crebbe; rincarò la dose dei motti
                                        pungenti, delle sfide audaci. Avrebbe voluto che tutti
                                        insieme avessero una faccia sola per frustarla di nuovo. Ma
                                        in mezzo a tanto furore non poteva stare senza uomini.</p>
            <p>Era per lei un bisogno di sentire quei passi forti e cadenzati,
                                        quelle strette di mano robuste che lasciavano il segno degli
                                        anelli sulle sue manine delicate. E se parlavano molti
                                        insieme, ascoltava con voluttà i suoni di voce baritonali,
                                        profondi, chela scuotevano tutta, o le acute voci dei tenori
                                        singolarmente stuzzicanti.</p>
            <p>Raggomitolata sulla poltroncina, nel suo circolo d'uomini,
                                        sembrava qualche volta distratta o indifferente; ma a
                                        traverso il fumo degli sigari una fine ebbrezza giungeva
                                        fino a lei, ebbrezza che le sue nari respiravano avidamente,
                                        come si respira l'ossigeno nell'aria; e dopo, quando erano
                                        partiti, rimaneva a lungo immobile, quasi temesse di
                                        smuovere, colle particelle d'aria, l'onda sottile che la
                                        penetrava e che insieme ai discorsi fatti era la sola
                                        profanazione della sua vecchia verginità.</p>
         </div>
         <div type="chapter" xml:id="IT188812" n="12">
            <head>XII</head>
            <p>Novembre sfrondava i boschi: le lunghe colonne d'edera che si
                                        erano imporporate agli ultimi calori dell'estate
                                        riprendevano i toni del verde morente; nelle rade chiome dei
                                        castagni sibilava il vento, i pioppi si torcevano con
                                        flessuosità convulse. Sembrava che una mano brutale
                                        strappasse agli alberi le foglie, l'erba ai prati, i fiori
                                        allo stelo.</p>
            <p>La nudità sofferente della natura appariva dovunque; un velo
                                        grigio cadeva dal cielo e dai monti, un vapore grigio
                                        sorgeva dalla terra e dal lago, manto pietoso, lenzuolo
                                        funebre a quella suprema agonia.</p>
            <p>Lydia gustò per quindici giorni questa profonda voluttà: la
                                        malinconia dell'anima e delle cose. Le sue ultime gite a
                                        cavallo sui sentieri desolati, le procurarono indicibili
                                        istanti di piacere. Le fiammate allegre, prese in piedi
                                        colla punta dello stivaletto appoggiato agli alari, coi
                                        capelli ancora impregnati dell'aria dei boschi, la
                                        vivificavano.</p>
            <p>- Se restassimo qui tutto l'inverno? - disse un giorno; ma
                                        all'indomani aveva cambiato parere.</p>
            <p>Una visita al suo appartamento di città, dopo tanti mesi di
                                        assenza, la persuase che occorrevano grandi cambiamenti.
                                        Andò dal tappezziere, dallo stipettaio; e fra i mobili
                                        intarsiati, fra le stoffe antiche, fu ripresa dai gusti
                                        mondani.</p>
            <p>Durante queste corse incontrò Eva, in moto essa pure per
                                        l'allestimento del suo nido, - modesto - si affrettò a
                                        soggiungere la signora Avella, per definire subito la sua
                                        nuova posizione nel mondo. E Lydia sentì un improvviso
                                        stringimento, come se quel modesto, pronunciato con una
                                        infinità di retropensieri, le avesse mostrato un bene che
                                        ella non poteva acquistare.</p>
            <p>- Siete felici, nevvero?</p>
            <p>Eva non disse di sì. Sorrise e guardò Lydia con mal celata
                                        compassione.</p>
            <p>- Orbene - esclamò Lydia con un piccolo riso maligno - so quel
                                        che mi resta a fare. Metterò in un cappello il nome de' miei
                                        spasimanti e sposerò il primo che esce, poiché è il
                                        matrimonio che rende felici.</p>
            <p>Quel giorno stesso, agitata da pensieri amorosi, si lasciò
                                        vendere dal suo tappezziere una coperta tessuta su disegni
                                        del quattrocento, con tede accese e nodi d'amore. La coperta
                                        era di raso, di una intonazione perlacea pallidissima; le
                                        tede di una viola dolcemente incarnato, con piccoli labbri
                                        corallini; i nodi, azzurri, dominanti tutto il disegno colla
                                        sinfonia delicata del loro color di cielo.</p>
            <p>La coperta le fece sorgere l'idea di rifare da cima a fondo la
                                        sua camera, anzi di cambiarla addirittura, prendendo la
                                        camera che era stata di sua madre; una stanza d'angolo,
                                        ampia, quadrata, colle finestre che davano sopra un vecchio
                                        giardino caro alle rondini, le quali vi nidificavano da anni
                                        ed anni nella più assoluta tranquillità.</p>
            <p>Per prima cosa Lydia fece levare i mobili di mogano austeri e
                                        fuori di moda; le sedie tutte eguali, coperte di velluto
                                        verde; il tappeto a mazzi di rose su fondo bianco; la
                                        tappezzeria di carta bigia con fiorami dorati; la psiche
                                        irruginita sul suo perno, le tende e le tendine di <foreign xml:lang="fr">guipure</foreign> bianche e rigide
                                        nella stiratura immacolata. Lasciò stare una madonna, una
                                        testina ispirata del Murillo, che assomigliava un pochino a
                                        lei negli occhi.</p>
            <p>Quando si trovò padrona dello spazio, padrona di plasmare a suo
                                        capriccio quel piccolo mondo, di creare qualche cosa dal
                                        nulla, tornò a provare la gioia intensa, l'infantile
                                        orgoglio che già l'avevano animata e di carità verso Eva e
                                        di entusiasmo peri poeti e di inconscia ebbrezza davanti ai
                                        miracoli della natura.</p>
            <p>Si pose all'opera febbrilmente, dimenticando in quei giorni le
                                        cure dell'abbigliamento; fermandosi, spettinata, in mezzo al
                                        caos delle stoffe e dei tappeti; sollevando appena la gonna
                                        per attraversare i pentolini delle vernici, posati a terra;
                                        e guardava tutto; si interessava di tutti i particolari, del
                                        cordone, della bulletta; dava ordini e contr'ordini.</p>
            <p>Dapprima le era venuta l'idea di nascondere il letto sotto una
                                        specie di tenda araba, formata da tappeti e sorretta da
                                        canne di bambù, riducendo il letto stesso a un mucchio di
                                        guanciali. La stranezza di questo progetto la tentava assai,
                                        vedendo già la faccia meravigliata e sgomentata delle
                                        signore di sua conoscenza; ma come impiegare allora la
                                        coperta medioevale?</p>
            <p>Rinunciò al genere arabo; ma neppure il medio evo, preso alla
                                        lettera, la soddisfaceva, perchè troppo rigido e angoloso.
                                        Pensò allora di sciogliersi dal rigorismo di uno stile puro,
                                        prendendo ispirazione da tutti i generi.</p>
            <p>Fece rizzare in un angolo della camera, fuori di squadra e d'ogni
                                        regola conosciuta, un enorme baldacchino che protendendosi
                                        molto innanzi formava quasi alcova, dalla quale pendevano
                                        lunghe e floscie cortine di velluto viola foderate di raso
                                        color perla, strappate indietro con audacia bizzarra e
                                        aggruppate intorno alla testina del Murillo. La bella
                                        coperta spiccava sopra un letto largo e basso, di una
                                        morbidezza impudica. I tappezzieri erano persuasi che quello
                                        fosse il letto nuziale della signorina.</p>
            <p>- Ma ti perderai in quel letto! - osservò don Leopoldo a sua
                                        nipote.</p>
            <p>- No - disse Lydia semplicemente - starò comoda.</p>
            <p>- Mi pare sfacciato - osservò ancora titubando don Leopoldo.</p>
            <p>- E perchè?</p>
            <p>Il perchè era difficile a dirsi; né i grandi occhi di Lydia
                                        aperti e sereni mostravano di indovinarlo menomamente. Dopo
                                        una breve pausa, impiegata a riflettere, ella soggiunse con
                                        una crollatina di spalle:</p>
            <p>- Del resto non mi vedrà nessuno quando sono a letto.</p>
            <p>Riempì l'altra parte della camera di mobilucci eleganti e strani,
                                        di piccole poltrone, di divanini dove la sua minuscola
                                        persona appena poteva capire; alternando i colori viola,
                                        perla ed azzurro, con una fusione armonica che era tutta una
                                        dolcezza per gli occhi.</p>
            <p>Sulle finestre, le cortine di velo delicatamente dipinte,
                                        lasciavano appena trasparire lo sfondo romantico del
                                        giardino; e le ampie tende di velluto viola, sovrapposte a
                                        una leggera sfumatura di seta color perla, costringevano la
                                        luce ad assumere gradazioni misteriose e simpatiche.</p>
            <p>Stendendo un paravento presso una delle finestre, improvvisò una
                                        specie di studiolo, un gabinettino a parte; e quello divenne
                                        subito il cantuccio prediletto. Il paravento era di lacca
                                        verniciato in color acqua, dalla tinta aristocratica che fu
                                        tanto di moda nel secolo decimosettimo, lo copriva un ricamo
                                        imitante l'arazzo, con scene pastorali eccessivamente
                                        tenere, dove frammezzo ai guardinfanti color di rosa e alle
                                        testine incipriatesi sentivano volare i baci.</p>
            <p>Parve a Lydia che in quel cantuccio intimo dovesse pure trovar
                                        posto un panierino da lavoro; ne aveva visti parecchi in
                                        casa delle sue amiche, e si affrettò a provvederlo tutto
                                        elegante, tutto a fiocchi azzurri, imbottito di raso; vi
                                        pose un ditalino d'oro, grande come una capsula; un astuccio
                                        d'avorio con aghi inglesi, suggellati nelle loro cartine; un
                                        paio di forbici cesellate, intarsiate, a trafori,
                                        inservibili; quattro matassine di seta lilla, dei confetti e
                                        delle sigarette.</p>
            <p>- Nei giorni piovosi - pensò Lydia ordinando seriamente questi
                                        oggetti dentro il panierino - lavorerò.</p>
            <p>Le fotografie di attrici celebri, di bellezze alla moda, facevano
                                        capolino fra le pieghe della tappezzeria, e un enorme
                                        ventaglio giapponese, sospeso a mezz'aria come un
                                        uccellaccio, terminava di mobiliare il cantuccio preferito;
                                        eppure, dopo alcuni giorni, Lydia vi fece stare ancora un
                                        tavolino di <foreign xml:lang="fr">peluche</foreign> color
                                        muschio e una esile palma che dovette schiacciare contro i
                                        vetri, per non sentirsela nella nuca, quando si sdraiava
                                        sulla poltroncina.</p>
            <p>Tutte queste faccende la condussero alla fine dell'anno senza che
                                        quasi se n'avvedesse, e per qualche settimana ancora gustò
                                        il piacere di far ammirare la sua camera agli amici. Sulle
                                        prime la mostrò loro come una curiosità, fermandosi sulla
                                        soglia; poi venne un giorno di pigrizia, in cui trovandosi
                                        tanto bene dietro il paravento, Lydia non volle muoversi e
                                        ricevette Calmi, - un vecchio conoscente, - sprofondata
                                        nella poltroncina.</p>
            <p>Ricevuto Calmi, non vi era ragione di muoversi per gli altri. Il
                                        suo circolo d'uomini trovò posto accanto al paravento, o
                                        bene o male; o dentro o fuori. Si stava un po' pigiati, i
                                        piedi contro i piedi, urtandosi di quando in quando, ma si
                                        rideva molto.</p>
            <p>Lydia, la fanciulla dall'immaginazione viziata, che aveva visto,
                                        letto, udito, pensato tutto, che della sua verginità
                                        conservava appena quel tanto che non aveva potuto gettar
                                        via, arrischiava talvolta spudoratezza da cortigiana.</p>
            <p>I suoi ricevimenti suscitarono scandalo nell'alta società. Una
                                        vecchia marchesa, che s'era data a Dio dopo di avere
                                        appartenuto al diavolo, venne in pompa magna e a nome delle
                                        signore oneste a tentare di convertire Lydia, mostrandole
                                        che non era questo il contegno di una fanciulla per
                                        bene.</p>
            <p>Fu il colpo di grazia. Nessuna donna volle più confessare di
                                        esserle amica; si vide a poco a poco evitata; salutata
                                        forzatamente, poi lasciata solo affatto. Non vi era persona
                                        al mondo che potesse difenderla, poiché don Leopoldo, quasi
                                        rimbambito, non contava più che per il nome.</p>
            <p>Delle sue coetanee qualcuna, maritandosi, aveva preso un altro
                                        indirizzo; le nubili, o per gelosia o per pettegolezzi o
                                        semplicemente per lo sconforto della vita, si erano chiuse
                                        in sé stesse. È difficile fare amicizie nuove passati i
                                        trent'anni; e quand'anche un uomo che cammini colla testa in
                                        giù e le gambe per aria trova dei curiosi, dei
                                        motteggiatori, forse degli ammiratori, ma non degli amici.
                                        Così la donna sola. Fra gli strati bassi dell'intelligenza e
                                        del sentire assomiglia ai crostacei; nella condizione di
                                        Lydia è un ermafrodita.</p>
            <p>Lydia comprendeva, qualche volta, la sua falsa posizione, ma non
                                        vedeva nessuna uscita; si trovava avviluppata in una rete di
                                        malintesi, di calunnie, di malignità, e non sapeva come
                                        romperla. Sentendosi in fondo più nobile e più pura dei suoi
                                        accusatori, sdegnava una riforma che umiliava troppo il suo
                                        orgoglio. - <emph rend="italic">Non faccio niente di
                                                male</emph> - era la sua scusa a tutto, la sua
                                        risposta a tutti.</p>
            <p>Ogni giorno cresceva in audacia, in disprezzo delle convenienze;
                                        in fondo aveva paura, e i bambini quando hanno paura,
                                        gridano forte.</p>
            <p>In qual modo avrebbe impegnato il tempo? Era la sua domanda di
                                        tutti i giorni, il terribile, angoscioso problema. Spesse
                                        volte non rispondeva affatto, abbandonata sulla poltrona,
                                        senza desideri, senza curiosità, senza affetti, in preda a
                                        una noia che la divorava.</p>
            <p>A una lotteria di beneficenza aveva vinto un grazioso <foreign xml:lang="en">revolver</foreign>, un ninnolo
                                        elegante che ella pose subito sopra il suo tavolino,
                                        piacendole far pompa di originalità e mostrandolo con
                                        orgoglio a' suoi amici, i quali, per celia, si affrettarono
                                        a regalarle dei pugnali, dei fioretti arabescati, ch'ella
                                        appese accanto al ventaglio, cercando il nuovo ad ogni
                                        costo.</p>
            <p>Ma il nuovo dell'oggi era vecchio domani. Incominciava a provare
                                        lo scoraggiamento dei viaggiatori nel deserto; quella
                                        stanchezza umiliante davanti alla meta che sfugge, in mezzo
                                        al nulla che circonda da ogni lato.</p>
            <p>In principio d'inverno si era messa a far visite frequenti alla
                                        signora Avella. Le voleva bene davvero; dopo l'esilio
                                        volontario di Costanza, era quella la sua unica amica, ed
                                        anche Eva la contraccambiava di amicizia sincera.</p>
            <p>Pure, dopo il matrimonio di Eva, Lydia si accorse che non c'era
                                        più fra lor due l'intimità di prima. Agli abbracci di Lydia,
                                        la sposina rispondeva distratta, con uno sforzo gentile, ma
                                        evidente. I loro discorsi erano scuciti; dicevano una cosa
                                        pensando ad un'altra.</p>
            <p>Era capitato molte volte a Lydia di trovarsi con Mario Avella, e
                                        quando sorprendeva così i due sposi insieme, le sembrava
                                        sempre di veder sorgere sulle loro fronti un'ombra di
                                        contrarietà. Eva sorrideva, e Mario faceva un profondo
                                        inchino; sedevano tutti e tre, ma la parola moriva.</p>
            <p>Una mattina Lydia capitò come una bomba nel salotto dei signori
                                        Avella. Era stata al bersaglio, dove si esercitava con Lante
                                        alla pistola, trovando ancora una larva di piacere in questi
                                        esercizi violenti che le frustavano il sangue. Entrò senza
                                        farsi annunciare, mormorando un - permesso? - intanto che
                                        sollevava la portiera.</p>
            <p>- Ah! - fece Eva balzando in piedi, passando davanti a suo marito
                                        che si trovava in ginocchio sul tappeto.</p>
            <p>Lydia rimase immobile, colpita dall'espressione di quel volto che
                                        non aveva più nulla di umano, irradiato da una luce
                                        meravigliosamente ideale.</p>
            <p>- Dio, come sei bella!</p>
            <p>Queste parole le sfuggirono suo malgrado, mentre la guardava,
                                        ancora agitata. La giovane sposa era in abito da mattina,
                                        sciolto, colle maniche larghe, aperte dall'alto al basso che
                                        lasciavano il braccio interamente nudo - un braccio tornito,
                                        di un candore di neve, di una morbidezza di raso, sul quale
                                        Lydia scorse, e guardò con insistenza, due o tre piccole
                                        punteggiature rosse, come di pressione recente.</p>
            <p>- Ti disturbo?</p>
            <p>Lydia soggiunse anche questo, sentendo di dire una sciocchezza,
                                        ma incapace di frenarla; le pareva che un filtro acuto le
                                        salisse al cervello, dandole dei leggeri fumi
                                        d'ebbrezza.</p>
            <p>Eva, sorridendo, impacciata, si toccava colle mani le trine
                                        dell'abito, abbottonandolo al collo, avanzando un posapiedi,
                                        cercando coll'occhio inquieto intorno a sé; come persona
                                        destata improvvisamente da un sogno.</p>
            <p>Mario Avella, serio, si ritirò dopo d'avere salutato Lydia e
                                        baciata la mano a sua moglie; ma Lydia non si fermò più di
                                        cinque minuti. Le scottava la terra sotto ai piedi.</p>
            <p>- Addio, addio, ho fretta.</p>
            <p>Intanto che si accomiatava vide, sul divano, una forcina di
                                        tartaruga, di quelle che Eva portava nei capelli. La
                                        guardava ancora, mentre Eva si scusava del disordine della
                                        stanza; e quando Lydia si decise a risponderle, era Eva che
                                        non ascoltava più; distratta, preoccupata, tendendo
                                        l'orecchio a un rumore di passi nella camera attigua.</p>
            <p>Si baciarono sull'orecchio.</p>
            <p>- A rivederci.</p>
            <p>- A rivederci; vieni a trovarmi.</p>
            <p>- Sì, vieni anche tu.</p>
            <p>Non si videro per tre mesi.</p>
         </div>
         <div type="chapter" xml:id="IT188813" n="13">
            <head>XIII</head>
            <p>- Ma è sul serio che non vuol prendere marito?</p>
            <p>- È sul serio che me lo domandate?</p>
            <p>Si guardarono in faccia, Lydia e l'avvocato Calmi, al pallido
                                        chiaror della lucerna posata sul tavolino e velata da un
                                        fazzoletto di trine.</p>
            <p>Ella aveva fatto in quel giorno molte corse; era stanca, non
                                        aveva neppure pranzato. Il salotto gelido e vuoto non
                                        l'attirava; quando le annunciarono Calmi, fece uno sforzo
                                        per sollevarsi dalla poltroncina, ma trovò che non ne valeva
                                        la pena. Nulla valeva la pena di nulla; se c'era qualche
                                        cosa di buono nella sua vita, questo consisteva in una
                                        sconfinata libertà. La pagava abbastanza cara, perchè avesse
                                        almeno da approfittarne.</p>
            <p>Stava dunque sprofondata nella sua poltroncina, coi piedi sopra
                                        uno sgabello imbottito, bene appoggiati, incrociati l'uno
                                        sull'altro, in calze di seta grigia e scarpe di pelle nera
                                        ricamate con perline d'argento. Aveva un abito di velluto
                                        rosso antico, orlato colla pelliccia alla moda, chiamata
                                        volpe azzurra, in realtà di un delicatissimo bigio sfumato.
                                        Sui polsi, lasciati scoperti dalla manica, molti giri di
                                        perle additavano, senza vincerlo, il candore della manina
                                        aristocratica.</p>
            <p>- Sul serio? - fece; e la noia, l'implacabile compagna della sua
                                        vita, le schiuse le labbra a un leggiero sbadiglio.</p>
            <p>- Lo confessa lei stessa che è stanca.</p>
            <p>- Sì; ma non voglio fare come i coniugi di <title rend="italic">Madame Angot</title>....</p>
            <p>Calmi sorrise. In quegli anni di frequente vicinanza si erano
                                        giudicati meglio. Avevano lo spirito fatto per comprendersi;
                                        solo si somigliavano troppo, e da questa somiglianza nasceva
                                        piuttosto un urto che una simpatia. Per lunghissimo tempo
                                        erano rimasti l'uno di fronte all'altra in attitudine di
                                        sfida, guardandosi sospettosamente, entrambi scettici e
                                        orgogliosi.</p>
            <p>Lydia aveva accolto senza inventario tutto quanto si diceva a
                                        proposito di lui. Lui si era sempre mischiato a quelli che
                                        sparlavano di Lydia. Eppure avvenne che, conoscendosi, tutto
                                        quel materiale di sprezzo ammucchiato a furia di sarcasmi,
                                        cedesse lentamente e, quasi specchiandosi a vicenda, si
                                        compatissero.</p>
            <p>- Lei, Calmi, è scettico; deve dunque credermi quando le assicuro
                                        che non ho più fede in nulla.</p>
            <p>- Se le credessi farei già una concessione al mio scetticismo....
                                        Tuttavia, le voglio credere ora.</p>
            <p>- Perchè solamente ora?</p>
            <p>- Lei ha incominciato troppo presto, come il fanciullo che
                                        gridava al lupo prima che il lupo ci fosse; e per questo
                                        dico, ora.</p>
            <p>-.... che il lupo c'è!</p>
            <p>Tacquero un momento. Lydia riprese, gingillandosi con un
                                        tagliacarte:</p>
            <p>- È l'amore che l'ha fatta diventar scettico, lei?</p>
            <p>- No.</p>
            <p>- Come me. Non ho mai amato.</p>
            <p>- Io neppure.</p>
            <p>Il silenzio riprese: un silenzio calmo, senza imbarazzo, di
                                        persone avvezze a star insieme. Lydia restava seminascosta
                                        all'ombra delle trine che coprivano la lucerna; la sua mano
                                        sola usciva tutta bianca, nella luce, facendo scintillare
                                        gli smalti del tagliacarte. L'avvocato pizzicava una
                                        sigaretta spenta, errando cogli occhi sulle pareti della
                                        camera.</p>
            <p>- Sono stata a veglione, sa?</p>
            <p>- A veglione? - Egli fece un brusco movimento colle spalle -
                                        quando?</p>
            <p>- Mercoledì.</p>
            <p>- Ah! E s'è divertita?</p>
            <p>- Molto.</p>
            <p>Ella disse questa parola con accento asciutto, sarcastico.</p>
            <p>- Si meraviglia?</p>
            <p>- Io no!... Con don Leopoldo?</p>
            <p>- Colla baronessa von Stern; è una donnina amabilissima. Non la
                                        vedevo da parecchi anni; è stata tutto questo tempo a
                                        Vienna....</p>
            <p>- Assomiglia a sua madre?</p>
            <p>- Sì, e no. È più distinta, più simpatica.</p>
            <p>Lydia depose il tagliacarte e incrociando le mani sui ginocchi,
                                        riprese:</p>
            <p>- Dica il vero; lei è meravigliato e un tantino <foreign xml:lang="fr">choqué</foreign> per il fatto che una
                                        signorina è andata a veglione.</p>
            <p>- Ma si figuri! A che cosa non ci hanno abituati le signorine? Le
                                        giuro che non mi meraviglio mai di nulla.</p>
            <p>- Benissimo. Ritrovo il mio Calmi in questo accento ironico. Ella
                                        deve pensare che sono un mostro di pervertimento. Dopo
                                        tutto, non lo nego, mi piace a conoscere le acque in cui
                                        navigo. Capirà che è una sciocchezza continuare a credere
                                        questo, questo e questo, quando in realtà è quello, quello e
                                        quello!</p>
            <p>- E s'è divertita a veglione?</p>
            <p>- Ma sì, gliel'ho già detto, moltissimo. Mi pareva di essere in
                                        un pandemonio. Dimenticare affatto quello che si è,
                                        inebriarsi al punto da non capire più nulla e girare in
                                        tondo, forse, è il segreto della felicità.</p>
            <p>Calmi la fissava col suo freddo sguardo da osservatore. Ella
                                        seguitò esaltandosi leggermente:</p>
            <p>- Ho veduto gli uomini più gravi: magistrati, insegnanti, persone
                                        serie che mi guardano per solito d'alto in basso,
                                        schiamazzare come pagliacci e....</p>
            <p>Si arrestò, volgendo la faccia da un lato per sfuggire lo sguardo
                                        di Calmi.</p>
            <p>-.... le donne, soprattutto, mi hanno interessata. L'avvocato
                                        continuava a tacere. Lydia lo interrogò, abbassando la voce,
                                        che tremava.</p>
            <p>- Mi dica, quelle donne, sono proprio le donne che loro
                                        amano?</p>
            <p>- Che gliene importa, dal momento ch'ella non vuole amare?</p>
            <p>Lydia non si aspettava una risposta simile, ma le fece piacere.
                                        Guai s'egli avesse protestato, come fanno tutti! Epperò è
                                        mai possibile conoscere esattamente ciò che pensano gli
                                        uomini su questo argomento?</p>
            <p>Si rovesciò sulla poltroncina, colla testa appoggiata molto
                                        indietro, così che la sua faccia appariva di scorcio,
                                        mostrando la bianchezza della gola sull'abito di velluto
                                        rosso.</p>
            <p>Calmi pensava, guardandola, che ad onta dei suoi trent'anni si
                                        conservava abbastanza bene, e che avrebbe potuto sposare un
                                        qualche nobiluccio spiantato, tanto per non essere
                                        chiamatala regina vergine, come Elisabetta d'Inghilterra. A
                                        questo punto dei suoi pensieri un maligno sorriso gli
                                        increspò le labbra. Lydia se ne accorse e gli domandò:</p>
            <p>- Che pensa?</p>
            <p>- Nulla.</p>
            <p>- Non è vero.</p>
            <p>Egli non persistette a negare.</p>
            <p>- Forse riflette alla bizzarria della nostra reciproca posizione;
                                        una donna non ancora vecchia, un uomo giovane, dieci ore
                                        della sera, solitudine perfetta.... che bel campo per la
                                        maldicenza!</p>
            <p>- Infatti - mormorò Calmi, distratto dalle ombre cupe che
                                        ravvolgevano quasi tutta la camera, al di là del paravento.
                                        - Infatti.... - e si alzò.</p>
            <p>Il gesto, un lieve battito di palpebre, fecero sorgere in Lydia
                                        la memoria esatta del colloquio ch'ella aveva avuto con
                                        Calmi, tanti anni prima, sopra un terrazzo, nella stessa
                                        notte in cui sua madre doveva morire, e si sentì invadere da
                                        un improvviso bisogno di tenerezza.</p>
            <p>- Calmi - ella disse - mi sarà sempre amico? Sa che all'amicizia
                                        ci credo.</p>
            <p>- Procurerò di non toglierle anche questa illusione. </p>
            <p>La sua voce era grave, ma dolce.</p>
            <p>Si accarezzava la barba, in piedi, fissando nel vuoto que' suoi
                                        occhi acuti e freddi. A un tratto si avvicinò alla parete
                                        dove alcune fotografie nuove biancheggiavano fra le pieghe
                                        della tappezzeria. Erano ritratti di donne bellissime,
                                        ballerine, artiste, che Lydia aveva comperate per il suo
                                        grande amore al bello e che sembravano rizzarsi,
                                        nell'orgoglio delle loro forme adorate, dominando quella
                                        strana camera di fanciulla.</p>
            <p>- Come è seducente questa, nevvero? Che spalle! Oh esser bella
                                        così!...</p>
            <p>- Che ne farebbe?</p>
            <p>- Forse amerei. Sì, io avrei bisogno di essere la prima di tutte
                                        le donne per poter fare, col mio amore, un dono completo e
                                        così grande, così meraviglioso che non potesse mai venire a
                                        quell'uomo il pensiero di confrontarmi con un'altra. Ma
                                        giungere in frotta, mettermi in fila, numerizzarmi, essere
                                        la quinta, la sesta o la ventesima; sapere che non mi si
                                        amerà più di quanto furono amate le altre; sapere che non
                                        posso dare più di quanto fu già dato e che sarà nuovamente
                                        offerto... ah! Calmi, non arriverò mai a spiegare quello che
                                        io sento qui.</p>
            <p>Si pose una mano sul cuore; e apparve nel volto così prostrata,
                                        così improvvisamente disfatta che le si disegnò lungo la
                                        guancia, accanto alla bocca, una contrazione dolorosa
                                        somigliante a una ruga.</p>
            <p>- Io penso qualche volta - si era alzata anche lei, tenendosi
                                        appoggiata colla vita al paravento - se l'amore non mi fosse
                                        passato accanto senza ch'io me ne sia accorta....</p>
            <p>Calmi scosse il capo.</p>
            <p>- Non crede che ciò possa accadere?</p>
            <p>- No.</p>
            <p>Lydia abbassò gli occhi, e per qualche minuto il silenzio li
                                        dominò entrambi, palpitante di memorie.</p>
            <p>- È sicuro - mormorò Lydia, tenendo sempre gli occhi sul tappeto
                                        - che a lei questo non sia mai successo?</p>
            <p>L'avvocato rispose:</p>
            <p>- Son sicuro. </p>
            <p>- Ricaddero nel silenzio.</p>
            <p>La lucerna, di sotto le trine, mandava un bagliore intermittente
                                        di fiamma a cui l'olio manchi. Nel breve cerchio di quella
                                        luce, le fotografie delle bellissime donne sorridevano,
                                        vittoriose, sbucando dalla parete col candore dei seni,
                                        colla grazia delle testine avvezze a dominare. Una celebre
                                        mima in costume di dea della guerra, gambe nude, braccia
                                        nude, un corsaletto d'acciaio sui fianchi, un alato cimiero
                                        in testa sembrava la sfida vivente della bellezza femminile
                                        ai sensi dell'uomo. Luccicavano le lame damascate; il
                                        rewolver dal suo nido di velluto mandava tetri bagliori
                                        sopra il paravento, dove le dame incipriate e rosee
                                        restavano immobili, nei loro atteggiamenti aggraziati, come
                                        se la bacchetta di un mago le avesse stregate sotto quegli
                                        alberi di un verde tenero, nelle delicate trasparenze della
                                        seta imitante il cielo.</p>
            <p>Lydia, senza parlare, accese i candelabri della specchiera e la
                                        luce si riversò nella parete buia della camera, dando
                                        rilievo alle pesanti cortine del letto, punteggiando con
                                        piccoli raggi luminosi le tede della coperta.</p>
            <p>- Sono indiscreto - disse Calmi. - La nostra vecchia amicizia è
                                        la sola scusa che posso addurre.</p>
            <p>Lydia sorrise con una tristezza misteriosa, e gli porse la mano;
                                        ma la stretta fu così energica che ruppe il filo delle
                                        perline legate a' suoi polsi, sparpagliandole sul
                                        tappeto.</p>
            <p>- Non è nulla - esclamò prontamente, impedendo all'avvocato di
                                        raccattarle. - C'è un pensiero filosofico nella caduta di
                                        queste perle, me lo lasci meditare.</p>
            <p>La sua voce aveva ripresa l'intonazione squillante del sarcasmo,
                                        temendo di mostrarsi sentimentale.</p>
            <p>- Felice notte - disse Calmi, sulla soglia dell'uscio.</p>
            <p>- Sempre felici le mie notti! Dormo come un ghiro. Lasciò
                                        ricadere la portiera e tornò a passi lenti nel suo
                                        cantuccio.</p>
            <p>Tutte le sere veniva per lei quel momento fatale della
                                        solitudine; quando, automa smontato, si lasciava cadere
                                        nella poltroncina, colle membra rotte e floscie, la faccia
                                        lunga, i muscoli del viso stirati, stanchi.</p>
            <p>L'ampio letto la chiamava inutilmente. Ella aspirava nell'aria
                                        chiusa, mista d'odor di fiori e di sigari, l'ultimo suono
                                        che aveva dato l'apparenza di vita alla sua triste
                                        vegetazione. Una poltroncina sgualcita, un giornale
                                        spiegazzato, un pizzico di cenere in una conchiglia, ecco
                                        tutto ciò che le avanzava dalla sua giornata; - e le voci
                                        d'uomo rimaste, come una eco, nei drappeggi e, talora, una
                                        impronta polverosa sul tappeto. Non altro.</p>
            <p>I romanzi di Daudet e di Flaubert - qualche volta anche quelli di
                                        Belot - si trascinavano sui mobili, presi, abbandonati,
                                        ripresi, avidamente percorsi e poi gettati con immenso
                                        sconforto. Quanto amore intorno a lei, nei libri, negli
                                        oggetti d'arte, nei pensieri, nei sottintesi! Che lungo,
                                        insistente invito al godere!</p>
            <p>Tutte le sere, spogliandosi, in mezzo alle fotografie di quelle
                                        donne belle ed amate, sotto il baldacchino viola, trattenuto
                                        dalla testiera del letto coi nodi azzurri d'amore, davanti
                                        allo specchio che rifletteva la sua pallidezza sofferente di
                                        vergine di trent'anni, Lydia pensava che nessun uomo l'aveva
                                        baciata mai! Tanto compromessa, tanto scettica, tanto
                                        iniziata ai misteri della galanteria, e così pura che
                                        entrando finalmente nel suo letto tremava sempre un poco,
                                        rannicchiandosi coi ginocchi dentro la camicia e le mani
                                        incrociate sul seno, presa da un brivido.</p>
         </div>
         <div type="chapter" xml:id="IT188814" n="14">
            <head>XIV</head>
            <p>Aveva perdute le sue più care amiche, quelle che erano cresciute
                                        con lei, ch'ella aveva amate col trasporto dei giovani
                                        anni.</p>
            <p>La signora Avella non frequentava più la società, lasciando
                                        rallentare, nell'egoismo dell'amore felice, ogni altro
                                        vincolo. Le loro vite, che erano incominciate insieme, con
                                        speranze uguali, vennero poi bruscamente divise; si volevano
                                        bene ancora, ma non si comprendevano più.</p>
            <p>Costanza Jeronima, rimasta orfana, ed entrata come sorella nella
                                        Croce Rossa, prima di partire per una lontana spedizione,
                                        venne a salutare Lydia. Le due fanciulle si abbracciarono
                                        con molta commozione, ma Costanza era la più forte. Il tempo
                                        della lotta - poiché anche per lei c'era stata una lotta, ed
                                        aspra, e dura - non esisteva più. Aveva vinto. Sopra il suo
                                        volto di santa, un colorito vivace indicava l'equilibrio del
                                        corpo collo spirito. L'orgoglio patrizio non era scomparso
                                        dagli occhi azzurri, dolcissimi; ma si era trasformato in
                                        una più grande dolcezza, in una abitudine continua di
                                        misericordia e di pietà.</p>
            <p>Nel lasciarsi, forse per sempre, rammentarono sorridendo il loro
                                        motto d'una volta.</p>
            <p>- Sei rimasta fedele al tuo - disse Lydia - <emph rend="italic">O
                                                tutto o nulla</emph>. Voleva aggiungere, avvezza
                                        com'era allo scherzo: - Ed io al mio: <emph rend="italic">Divertirmi!</emph> - Ma la parola le morì sulle
                                        labbra. Si strinse tenacemente all'amica, raccomandandole di
                                        non dimenticarla; e per tutto quel giorno non volle veder
                                        nessuno, standosene chiusa in camera a ripassare i vecchi
                                        quaderni pieni di memorie e il giornaletto sul quale, per un
                                        intero inverno, aveva scritte le proprie impressioni.</p>
            <p>Era invecchiato il giornaletto, nella sua copertina di velluto
                                        color oltremare; le cifre d'argento apparivano brune; i
                                        fiori secchi della prima pagina, appena urtati, caddero in
                                        polvere.</p>
            <p>Non potè rammentarsi di chi erano quei fiori, né dove côlti, né
                                        perchè conservati.</p>
            <p>- La pazzerella che fui! - pensò; e presa la penna scrisse in
                                        fondo, all'ultima pagina: "Il solco nero, corroso, irto di
                                        sassi, che il torrente scava sul dorso della montagna, era
                                        dapprima una verde china dove spuntavano i fiori."</p>
            <p>Rilesse attentamente, vellicandosi colla penna la sommità
                                        dell'orecchio, e ripetè a mezza voce:</p>
            <p>".... una verde china dove spuntavano i fiori." Sì, è così.</p>
            <p/>
            <p>In quei giorni aveva stabilita una grande intimità colla figlia
                                        della contessa Colombo, la baronessa von Stern. L'isolamento
                                        in cui viveva e l'abbandono delle dilette amiche le fecero
                                        abbracciare con gioia l'emozione di un affetto nuovo; perchè
                                        fu un vero affetto ardente, spontaneo, quello che Lydia
                                        risentì per l'antica compagna, alle cui nozze aveva
                                        assistito motteggiando.</p>
            <p>La figlia della contessa Colombo era, come la madre, una creatura
                                        dall'occhio vorace, dalle labbra brucianti, dalla magrezza
                                        serpentina e lasciva. La lunga abitudine di una vita
                                        signorile temperava in lei la volgarità della razza; era più
                                        colta, più raffinata, ma per l'osservatore esercitato
                                        l'avventuriera traspariva ancora sotto il torciglione della
                                        baronessa.</p>
            <p>Quindici anni trascorsi a Vienna, nella società più allegra e
                                        corrotta, avevano conferito alla baronessa von Stern la
                                        seduzione piccante di un fiore esotico. I suoi profumi erano
                                        differenti da quelli conosciuti; i suoi abiti uscivano dalla
                                        moda generale, imponendosi con una originalità audace. Si
                                        moveva, parlava, rideva con rivelazioni nuove ed impreviste,
                                        eccitando la curiosità. I suoi modi arditi avevano quel
                                        tanto di convenienza che occorre per farsi accettare; ma in
                                        qualunque questione ella trinciava colla sicurezza di una
                                        donna che non ha mai trovato ostacoli alla propria
                                        volontà.</p>
            <p/>
            <p>Non parve vero a Lydia di potersi gettare nelle braccia di questa
                                        nuova amica; per cui si vedevano tutti i giorni; si
                                        scrivevano dei bigliettini, andavano insieme a passeggio, a
                                        teatro, ai concerti. Se Lydia capitava dalla baronessa
                                        intanto che quella stava vestendosi, era subito invitata ad
                                        entrare in camera; Lydia, alla prima occasione faceva
                                        altrettanto. In capo a quindici giorni sapevano l'una
                                        dell'altra tutte le intimità femminili, la forma dei loro
                                        busti e la guarnizione delle loro camicie. Si erano provate
                                        le scarpe: Thèa, per quanto avesse il piede piccolo, non
                                        potè entrare nelle scarpine di Lydia; Lydia, a sua volta,
                                        trovò che la cintura di Thèa misurava un centimetro meno
                                        della sua.</p>
            <p>Ma non erano ancora al tempo dell'invidia. Lydia si mostrava
                                        entusiasta della sua baronessa, ne parlava con tutti,
                                        esaltandone lo spirito, la disinvoltura, l'eleganza
                                        piccante.</p>
            <p>Facevano dei progetti grandiosi. Quando Thèa sarebbe tornata a
                                        Vienna doveva condurre Lydia con sé; suo marito, il barone,
                                        l'avrebbe vista tanto volentieri.</p>
            <p>- Ti lascia fare quello che vuoi, tuo marito?</p>
            <p>- Lo credo bene!</p>
            <p>La baronessa sembrava una donna pienamente felice. Aveva un
                                        figlio nel collegio imperiale, un giovanetto di quattordici
                                        anni, del quale mostrava con orgoglio le lettere. A Vienna,
                                        narrava, era amata da tutti, corteggiata fino alla sazietà,
                                        ricercata nei migliori salotti. Parlava spesso e volentieri
                                        de' suoi trionfi; parlandone, le si accendeva nello sguardo
                                        la stessa fiamma divoratrice che aveva reso celebri gli
                                        occhi di sua madre. - In quegli occhi - diceva Calmi - ci
                                        sono altri vent'anni d'appetito per gli uomini, dieci per
                                                l'<foreign xml:lang="fr">écarté</foreign>, e non mi
                                        stupirei che ne avanzasse ancora per Dio. Buona razza non
                                        fallisce mai.</p>
            <p>Lydia si arrabbiava un pochino a sentir parlare così. Per Calmi
                                        non c'era nulla di sacro; e gli chiudeva la bocca colla sua
                                        pezzuola profumata, proclamando la baronessa von Stern la
                                        più simpatica delle amiche.</p>
            <p>Un giorno, dopo parecchi mesi che non si vedevano, Lydia incontrò
                                        in un negozio la signora Avella, e le parve che Eva tentasse
                                        di evitarla. Però, non essendovi riuscita, le due antiche
                                        amiche si strinsero la mano.</p>
            <p>- Non vieni mai a trovarmi - disse Lydia.</p>
            <p>- Sono molto occupata.</p>
            <p>- A farti adorare? Capisco, ma tuo marito non è in casa tutto il
                                        giorno.</p>
            <p>- Mi occupo.... dell'avvenire.</p>
            <p>- Ah!</p>
            <p>Lydia sorrise, di un brutto sorriso che aveva imparato
                                        recentemente; duro, forzato, che le segnava una ruga tra le
                                        labbra e il mento, e che rassomigliava a una smorfia.</p>
            <p>- Tu - disse la signora Avella dopo un minuto di esitazione - vai
                                        sempre con Thèa?</p>
            <p>- Sì, non ho ormai altra amica. <emph rend="italic">Tutte mi
                                                hanno abbandonata</emph>.</p>
            <p>- E tu - riprese dolcemente la signora Avella, senza rilevare il
                                        sarcasmo - dovresti abbandonare lei.</p>
            <p>- Perchè?</p>
            <p>- Sai.... è una certa famiglia....</p>
            <p>- Che importa? Thèa è una signora perfetta.</p>
            <p>- Non è quello che pensa il mondo.</p>
            <p>- Il mondo è una massa di imbecilli.</p>
            <p>La signora Avella si morse le labbra. Strinse ancora la mano di
                                        Lydia con un'affettuosità prolungata e muta, che quella non
                                        avvertì; e si staccò lentamente, dolorosamente volgendole
                                        una lunga occhiata piena di rammarico.</p>
            <p>Intanto Lydia pensava con dispetto: - Anche lei come tutte le
                                        altre!</p>
            <p/>
            <p>Nella grande intimità sorta fra Lydia e Thèa l'argomento <emph rend="italic">amore</emph> non poteva essere
                                        lasciato da parte, e non lo fu. Ma anche qui si posero
                                        subito d'accordo, giudicando che nessun uomo al mondo vale
                                        la pena di essere amato.</p>
            <p>- Tolto naturalmente tuo marito? - aveva soggiunto Lydia. </p>
            <p>La baronessa socchiuse gli occhi, guardando Lydia attentamente, e
                                        poi rispose con accento deciso:</p>
            <p>- Certo. Però l'amore coniugale non è proprio quello che voialtre
                                        ragazze vi immaginate....</p>
            <p>- Lo so! - rispose Lydia con prontezza. - Non farmi l'affronto di
                                        suppormi così ingenua.</p>
            <p>- E nemmeno l'altro amore - continuò con indolenza la baronessa -
                                        non è l'amore....</p>
            <p>Si interruppe, indecisa, continuando a guardare Lydia attraverso
                                        gli occhi socchiusi.</p>
            <p>- Tuttavia - chiese la ragazza - mi consigli a maritarmi, sì o
                                        no?</p>
            <p>- Mi stupisco che non l'abbi ancora fatto. Vediamo, se sposassi
                                        Calmi? Egli è di famiglia nobile, non esercita l'avvocatura;
                                        ricco, simpatico, educato....</p>
            <p>Lydia rise forte:</p>
            <p>- Proprio Calmi è il solo uomo che non mi voglia sposare. Credi
                                        che non mi fa nemmeno un bricciolo di corte?</p>
            <p>- Che è dunque?</p>
            <p>- Un amico.</p>
            <p>- Platonico! - fece Thèa con un riso stridulo. - E gli altri?</p>
            <p>- Oh! gli altri mi prenderebbero, credo; qualcuno per i miei
                                        begli occhi, e tutti per la mia dote; ma non me ne piace
                                        alcuno.</p>
            <p>- Non conviene avere un ideale troppo vasto.</p>
            <p>- Ma io non ho ideali. Cerco solamente un uomo che mi
                                        piaccia.</p>
            <p>- È già troppo.</p>
            <p>- Devi considerare - disse Lydia con una certa alterigia - che il
                                        mio caso non è quello di una povera ragazza, obbligata a
                                        maritarsi per forza, per non restare a carico dei parenti,
                                        per avere una casa, un pane, che so io! La signorina Lydia
                                        non ha bisogno di un marito.</p>
            <p>- Si ha sempre bisogno di un marito; è assioma.</p>
            <p>Detto ciò, con molta filosofica pacatezza, Thèa soggiunse:</p>
            <p>- Te lo cercheremo a Vienna. Mio marito ha una quantità di
                                        cugini, e i cugini una quantità di amici; conosciamo tutti i
                                        giovinotti dai venti ai quarant'anni.</p>
            <p>- Mi avevi parlato - esclamò Lydia rammentando un discorso del
                                        giorno prima - di un cugino di tuo marito che viene sempre
                                        in casa vostra.</p>
            <p>- Keptsky?</p>
            <p>- Sì, Keptsky. Non sarà quello che destini alla mia felicità.</p>
            <p>- No - interruppe prontamente la baronessa; e tornò a fissare
                                        sulla ragazza i suoi occhi penetranti.</p>
            <p>- È di Vienna anche lui?</p>
            <p>Lydia si sentiva trascinata a parlare di quell'ignoto, trascinata
                                        in modo da non accorgersi che la sua amica le rispondeva con
                                        un accento secco.</p>
            <p>- Sua madre era viennese. Egli è figlio di un russo.</p>
            <p/>
            <p>Passarono alcuni giorni.</p>
            <p>Nel salotto della contessa Colombo, la vecchia signora,
                                        aggrinzata come un papiro, secca e nera, con nastri rossi
                                        sull'abito, giocava una partita a <foreign xml:lang="en">poker</foreign> insieme a' suoi fidi e gridava
                                        agitandosi sulla sedia; sempre ardente, sempre febbrile,
                                        mandando lampi dal fondo delle occhiaie vizze.</p>
            <p>Lydia e Thèa in un cantuccio, sedute sopra un divano, facevano
                                        passare delle fotografie viennesi, commentandole,
                                        ricamandovi sopra l'aneddotino.</p>
            <p>- A me piacciono le donne - disse Lydia mettendo da parte quattro
                                        o cinque colonnelli, un ministro e buon numero di baroni -
                                        il sesso forte, non avendo per appannaggio di natura che
                                        questo solo aggettivo, perde troppo a esser visto sulla
                                        carta.</p>
            <p>- Ecco l'imperatrice.</p>
            <p>- Stupenda creatura!</p>
            <p>- E le arciduchesse, Stefania, Giselda.... questa è la
                                        principessa di Metternic, questa la baronessa
                                        Rothschild....</p>
            <p>Ad ogni nome, Lydia approvava con un cenno di capo, seria e
                                        contegnosa, sembrandole che un po' del cerimoniale di corte
                                        uscisse da tutte quelle fotografie auguste.</p>
            <p>- E questa? - esclamò, sollevandone una alla fiamma della lucerna
                                        per vederla meglio.</p>
            <p>- Non è una donna, ti prego - ghignò la baronessa, abbandonandosi
                                        sulla spalliera del divano.</p>
            <p>- Ma è la più meravigliosa faccia d'uomo ch'io abbia mai
                                        vista.</p>
            <p>- Davvero?</p>
            <p>- Chi è?</p>
            <p>- Indovina.</p>
            <p>- Il principe imperiale.</p>
            <p>Thèa rise molto, coprendosi la bocca col ventaglio.</p>
            <p>- Un principe sicuro.</p>
            <p>- Un po' meno.</p>
            <p>- Un duca.</p>
            <p>- Neppure.</p>
            <p>- Un marchese? Non dirmi di no; m'affliggeresti troppo
                                        annunciandomi che questo volto da semidio appartiene a un
                                        impiegato delle finanze o ad un banchiere. È conte,
                                        almeno?</p>
            <p>- È mio cugino Keptsky.</p>
            <p>Thèa lasciò cadere queste parole lentamente mordendole quasi.</p>
            <p>Una lieve eccitazione, lievissima, come un velo roseo, salì alle
                                        guancie di Lydia, intanto che contemplava il ritratto.</p>
            <p>- Che bel tipo, non è vero? Oh gli slavi, se li conoscessi!</p>
            <p>La baronessa aveva fatta questa esclamazione con una specie di
                                        trasporto, cogli occhi che le scintillavano.</p>
            <p>- Ma è veramente così bello? - si arrischiò a domandare
                                        Lydia.</p>
            <p>- Più bello ancora - rispose Thèa. Con un movimento brusco portò
                                        la mano al petto, come se volesse aprire l'abito, ma si
                                        fermò.</p>
            <p>- Più bello ancora! - ripetè, scandendo le sillabe.</p>
            <p>Lydia posò la fotografia a malincuore, e quelle che restavano
                                        guardò distratta e svogliata. Prima di lasciare il divano,
                                        tornò a prendere il ritratto di Keptsky e gli diede
                                        un'ultima occhiata.</p>
            <p>Intanto la baronessa, seguendo lo sguardo di Lydia, mormorava
                                        colla sua voce languida che sembrava uno spegnitoio gettato
                                        sopra una fiamma:</p>
            <p>- È tenente negli ussari della guardia.</p>
         </div>
         <div type="chapter" xml:id="IT188815" n="15">
            <head>XV</head>
            <p>Nella caldura massima di luglio, la contessa Colombo decise di
                                        andare in villa, e Thèa la seguì per passare con lei
                                        l'ultima settimana di <emph rend="italic">congedo</emph> -
                                        così diceva, ridendo. In agosto voleva trovarsi a Vienna,
                                        perchè suo figlio usciva dal collegio imperiale. Prese con
                                        sé anche Lydia. La villa era vicinissima alla città; un
                                        ampio e pomposo fabbricato, da gente rifatta; ammobigliato
                                        con lusso, con abbondanza eccessiva, ma comodo e
                                        perfettamente isolato nella pianura verde.</p>
            <p>Otto, dieci giorni, sarebbero passati presto; troppo presto per
                                        le due amiche che avevano ancora tante confidenze da farsi,
                                        che provavano ad ogni istante il bisogno di stringersi la
                                        mano, di scambiare un bacio, di dichiararsi a vicenda che si
                                        volevano tanto, tanto bene.</p>
            <p>Scelsero, per dormire, due camerette attigue; e sera e mattina
                                        era un andirivieni continuo dall'una all'altra, un
                                        cinguettare, un ridere, un chiamarsi, da vere bimbe in
                                        vacanza.</p>
            <p>Thèa, ad onta de' suoi trentasei anni, era viva, svelta, sempre
                                        allegra; sarebbe parsa una ragazza, se gli occhi profondi e
                                        il sorriso enigmatico non avessero indicato un doppio fondo
                                        di pensieri e di sensazioni affatto contrarie all'innocenza.
                                        La sua voce era strana, velata; principalmente quando
                                        parlava cogli uomini aveva inflessioni di abbandono, come di
                                        stanchezza voluttuosa.</p>
            <p>- Io sento - le diceva Lydia - che tu devi piacere immensamente
                                        agli uomini.</p>
            <p>- È vero - rispondeva la baronessa, cui un fremito agitava
                                        l'angolo della bocca - per equilibrio, le donne non mi
                                        possono soffrire.</p>
            <p>- Ed io dunque?</p>
            <p>- Sei l'eccezione.</p>
            <p>Alla sera, mentre le due amiche si spogliavano, scherzando e
                                        ridendo finché fossero in camicia tutte e due, Lydia osservò
                                        al collo di Thèa un medaglione appeso ad una catena quasi
                                        invisibile ed appoggiato fra le trine del busto.</p>
            <p>- È il ritratto di tuo figlio? - domandò, avanzando la mano con
                                        un movimento istintivo.</p>
            <p>- Sì, sì, di mio figlio - rispose in fretta la baronessa,
                                        sottraendosi alla curiosità dell'amica.</p>
            <p>I primi quattro giorni trascorsero di volo. Il quinto,
                                        all'asciolvere, la baronessa ricevette una lettera, dopo la
                                        quale restò preoccupata e nervosa per il resto della
                                        giornata. Sul tardi ebbe un lungo colloquio colla madre.</p>
            <p>Lydia immaginò che il barone le avesse annunciata qualche cattiva
                                        notizia d'affari; ma non ricevendo confidenze, non fece
                                        interrogazioni. Prima di coricarsi chiese a Thèa:</p>
            <p>- Ti senti male?</p>
            <p>Rispose di no.</p>
            <p>- Posso esserti utile?</p>
            <p>Rispose ancora di no.</p>
            <p>Allora si salutarono, baciandosi sulle guancie.</p>
            <p>Per la prima volta, Thèa chiuse l'uscio della propria camera.</p>
            <p>L'indomani, Lydia, fu svegliata per tempo da un tramestio nella
                                        casa; ed avendo cercato inutilmente di riaddormentarsi, si
                                        alzò e discese nel salotto terreno. Non c'era nessuno; le
                                        finestre chiuse, i fiori del giorno prima mezzo avvizziti
                                        nelle coppe, i giornali sparsi su per i mobili, tutto
                                        indicava che nemmeno le persone di servizio erano entrate
                                        ancora nel salotto.</p>
            <p>Uscì nel cortile. Sulla porta delle stalle, un mozzo puliva i
                                        finimenti, e li metteva al sole per farne meglio asciugare e
                                        luccicare gli ottoni. Davanti alla cucina, un contadino con
                                        due corbe di frutta, aspettava. Dalle stalle uscivano i
                                        nitriti dei cavalli; dalla cucina veniva un odore penetrante
                                        di caffè bruciato, e sopra ogni cosa dardeggiava il sole,
                                        splendido, già caldo.</p>
            <p>Senza piano stabilito, Lydia prese una stradicciuola nei campi;
                                        avrebbe fatto venti passi o ne avrebbe fatti cento, questo
                                        le era perfettamente ignoto. Appoggiava sul terreno molle la
                                        punta dell'ombrellino, gustando il piacere di passeggiare
                                        libera, fuori degli sguardi, senza preoccupazione
                                        dell'effetto; e siccome la sensazione esterna dominava
                                        sovrana sul vuoto del suo cuore e del suo cervello, ella
                                        provava un vero benessere, si sentiva più giovane.</p>
            <p>Dopo i tentativi infruttuosi fatti in seguito alla lettura di
                                        Coppée, ella non aveva più pensato a collegare le sue
                                        impressioni con un raziocinio artistico; si accontentava di
                                        sentire. Così sentiva la freschezza dell'erba, dell'aria,
                                        pensando al nuovo colore imposto dalla moda, che non poteva
                                        in verun modo armonizzare col suo genere di bellezza.
                                        Errando collo sguardo sulle pratelline, sulle dolcissime
                                        pervinche, ella aveva ancora nella retina dell'occhio le
                                        figure procaci della <title rend="italic">Vie
                                                Parisienne</title>, il giornale prediletto di Thèa,
                                        ma questo dualismo bizzarro, solleticando più che urtando i
                                        suoi nervi, le accresceva il piacere.</p>
            <p>Non pensava, pensare è una fatica. Assisteva semplicemente come
                                        spettatrice allo sfilare caleidoscopico delle impressioni.
                                        "Bella quella siepe! <foreign xml:lang="fr">Ne cherche pas
                                                quels doigts ont effeuillé l'érable</foreign>. Che
                                        cos'è <foreign xml:lang="fr">érable</foreign>! Pioppo? Non
                                        mi pare. <foreign xml:lang="fr">Ni quels pieds ont laissé
                                                leurs traces sur le sable. Sable, érable</foreign>,
                                        forse <foreign xml:lang="fr">érable</foreign> è biancospino;
                                        no, biancospino è <foreign xml:lang="fr">aubépine</foreign>.
                                        Indovinala grillo! Ogni albero ha un nome come i personaggi
                                        dei romanzi, che poi si confondono.... Oddo, Max, Ralph....
                                        Mi piace Ralph; dovrebbe essere biondo nei baffi, coi
                                        capelli bruni e gli occhi azzurri - nordico. Un viaggio sul
                                        Reno, quale prospettiva! Mangiano il filetto di bue coi
                                        lamponi, però. Lamponi o fragole? L'acqua di fragole, per la
                                        pelle, ottima, lo dice Mantegazza. Le fragole, della terra
                                        promessa.... ah! no, era l'uva. L'uva, Mosè, il popolo
                                        ebreo.... Le ebree non portavano il busto; forse mi
                                        confondo, sono le messicane che non lo portano; ma fa lo
                                        stesso, vorrei vederle a quarant'anni.... <foreign xml:lang="fr">Ne cherche pas quels
                                        doigts</foreign>.... Caprifoglio? Acacia?"</p>
            <p>Il sentiero non era deserto; qualche contadino passava, grave in
                                        volto. Più spesso una o due donne le giungevano alle spalle,
                                        leggiere, cogli zoccoli in mano, sfiorando la terra con le
                                        loro pianelle sottili senza tacco; avevano certe gonne
                                        arricciate sui fianchi e le tenevano rialzate per non
                                        imbrattarle, mostrando la sottana bianca coll'orlo alto,
                                        sormontato da un merletto che formava trasparente fra l'orlo
                                        e la sottana, e attraverso il quale si vedevano le
                                        caviglie.</p>
            <p>Questo particolare fece a Lydia una impressione buffa. Si pose a
                                        guardare quelle donne con maggior interesse, e fu sorpresa
                                        di vederne sempre crescere il numero, tutte vestite in
                                        ghingheri, colle sottane bianche e la pezzuola in testa.</p>
            <p>Dove diamine vanno? - pensò - ma non seppe vincere una certa
                                        ripugnanza a rivolgere loro la parola; finché allo svoltare
                                        del sentiero le apparve chiara la meta di quel
                                        pellegrinaggio in una chiesuola parata a festa, sulla cui
                                        porta si accalcavano altre donne tutte compunte e nello
                                        stesso tempo ilari.</p>
            <p>È forse domenica oggi? - tornò a pensare Lydia, - e fatta
                                        persuasa, da un breve calcolo, che non poteva essere
                                        domenica, si sentì trascinata a entrare nella chiesuola.
                                        Era, dopo tutto, una cosa nuova per lei.</p>
            <p>La religione non teneva nessun posto nella sua vita, né come
                                        fede, né come protesta. Non era né credente, né atea, perchè
                                        non ci aveva mai pensato. Da bambina si era abituata a
                                        considerare la messa della domenica come uno dei tanti riti
                                        sociali, come il saluto alle persone che si conoscono, come
                                        il cedere la destra, non sedersi a mensa prima dei
                                        superiori, mandare un biglietto di congratulazione, fare una
                                        visita di condoglianza, assistere a una conferenza della
                                        quale non si capisce nulla, e applaudirla. </p>
            <p>Il suo pensiero, spoglio di idealità, non aveva mai provato il
                                        bisogno di innalzarsi verso un essere superiore; il suo
                                        cuore, senza veri dolori, non era mai stato trascinato allo
                                        sfogo consolante della preghiera. Le mancava affatto il
                                        sentimento religioso, né in famiglia era stato coltivato;
                                        poiché don Leopoldo apparteneva un pochino, moderatamente,
                                        alla schiera volterriana che, sul principio del secolo,
                                        accoglieva le intelligenze più sottili, e Donna Clara, massa
                                        inerte, avrebbe insegnato col suo contegno la più grande
                                        indifferenza, se l'indifferenza per tutto ciò che esce dal
                                        benessere sensuale, Lydia non l'avesse già respirata in sé e
                                        attorno a sé, dal giorno della sua nascita.</p>
            <p>La chiesuola era nuda di pitture e di marmi. Sull'unico altare
                                        stava raccolto tutto il lusso disponibile: quattro
                                        candelabri di rame, due di legno e un mazzo di fiori
                                        rusticani, dalie, garofani e rose della madonna. Il prete,
                                        con una stola verde e la cotta bianca inamidata, salì
                                        all'altare e si fece il segno della croce. Subito si
                                        segnarono tutti, anche Lydia, meravigliata di trovarsi in
                                        quell'ambiente, ritta in piedi accanto al primo pilastro,
                                        osservando quel pubblico così nuovo. La maggior parte erano
                                        donne, quasi tutte o brutte o vecchie, colle vite grosse,
                                        deformate; la pelle rugosa, le mani incallite dal lavoro. I
                                        loro abiti sapevano di cotone tinto, e dai loro corpi
                                        uscivano, sotto forma di odori indistinti, delle
                                        reminiscenze di lavatoio, di latte quagliato, di piatti di
                                        stagno, di tela di canape e di bambini sudici.</p>
            <p>Lydia guardò sé stessa, le sue manine trasparenti e candide, che
                                        nessuna puntura aveva offese mai, che i profumi avevano
                                        penetrato fin sotto la pelle; pensò alle sue biancherie di
                                        batista, al suo corpo che le cure assidue conservavano puro,
                                        e in quel confronto, la sua vanità trovò ancora una gioia.
                                        Sollevò la testina altera, e dal busto di raso, il petto,
                                        sotto un impeto d'orgoglio, balzò, procurandole una rapida
                                        sensazione di ebbrezza.</p>
            <p>Intanto tutte le donne si erano messe in ginocchio, umiliate,
                                        sprofondate; e un canto lento, solenne, uscì dalle lor
                                        bocche, accompagnando il canto del sacerdote.</p>
            <p>- Che cosa è questo? - chiese Lydia, quasi a sé stessa,
                                        involontariamente.</p>
            <p>Una le rispose: - Le litanie. Si festeggia Sant'Anna, la
                                        protettrice di noi donne. Dicendo così, quella si serrava
                                        tra le braccia un figliuoletto, con una espressione di
                                        giubilo intenso, con un sentimento di riconoscenza mite e
                                        profondo.</p>
            <p>Il canto saliva, intonato, tra i nuvoli d'incenso. Una voce
                                        fresca di fanciulla passò su tutte le altre con un acuto
                                        prolungato: <emph rend="italic">Stella mattutina</emph>, e
                                        quelle due parole che parevano di romanza, di canzone
                                        d'amore, salirono più alte, librandosi come colombe,
                                        ricadendo morbide e dolci su tutte quelle teste piegate.</p>
            <p>Le fiammelle dell'altare ondeggiavano, velate dai vapori
                                        dell'incenso; al di sopra del tabernacolo, un piccolo quadro
                                        rappresentante Sant'Anna, sembrava sorridere alla schiera
                                        devota, ammonendo e consigliando, mentre il mazzo di fiori
                                        un po' stridulo nella pompa delle dalie e dei garofani
                                        rossi, portava una nota baldanzosa sulla penombra
                                        dell'altare. Dalla porta spalancata si intravedeva la fuga
                                        dei campi, dei prati opulenti, e più in fondo, radiosamente
                                        calma, la linea del cielo.</p>
            <p>E il canto continuava lento, disteso. A tratti una invocazione
                                        più alta, quasi fatta con maggior fervore, colpiva le
                                        orecchie di Lydia: <foreign xml:lang="la">Regina Angelorum;
                                                Regina Martirum; Regina Virginum</foreign>. Le voci
                                        erano appassionate, piene d'amore più ancora che di fede.
                                        Certi volti rugosi si illuminavano di una luce ispirata,
                                        certe labbra si protendevano come per baciare. <foreign xml:lang="la">Ora pro nobis</foreign>, ripetevano in
                                        coro quelle donne, strette, unite da un solo sentimento,
                                        assorbite tutte nella dolcezza mistica della preghiera.</p>
            <p>Lydia, ritta accanto al pilastro, era la sola che se ne stesse
                                        muta. Non sapeva pregare. Le venne bensì una voglia grande
                                        di conoscere quel canto, di ripetere quelle parole
                                        soavissime, ma non sapeva, non sapeva.</p>
            <p>Ancora, come quando aveva voluto intendere i poeti, come quando
                                        aveva voluto interrogare la natura, le si affacciava il
                                        misterioso enigma della vita, il perchè di tante ebbrezze,
                                        di tante lagrime, di tante estasi che essa non conosceva. Ci
                                        doveva essere una commozione più intensa della gioia, un
                                        piacere più forte di quello che si chiama comunemente
                                        piacere, qualche cosa di profondo che doveva scuotere tutte
                                        le fonti del sentire. Ma che cos'era? Apparteneva alle
                                        sensazioni esterne, o non era piuttosto uno stato di grazia,
                                        un'intima fecondazione per cui, invece che dalla natura
                                        all'anima, saliva dall'anima alla natura l'intendimento di
                                        tutte le cose amanti?</p>
            <p>Che provavano mai quelle povere donne, apparse un momento prima
                                        poco più che animali domestici? Perchè questa sembrava tanto
                                        lieta accarezzando la testa del suo bambino? Perchè l'altra
                                        si trasformava tutta in un atto di adorazione sublime, cogli
                                        occhi fissi sulle nuvole d'incenso? Si indovinavano i
                                        palpiti del cuore sotto le vesti di cotone, si capiva che le
                                        mani tremavano stringendo i rosarii. Cento anime ardenti,
                                        innamorate, volavano, insieme al canto divino, su in alto,
                                        fuori del mondo, trasportate da un ideale che Lydia non
                                        aveva - ed esultavano, erano felici....</p>
            <p>Felici! Ecco dunque ciò che le sarebbe mancato sempre. Un affanno
                                        la prese, una tristezza senza nome e insieme la paura nel
                                        trovarsi così profondamente sola. Un minuto ancora ch'ella
                                        restasse nella chiesuola, e piangeva; sì, avrebbe pianto in
                                        mezzo a quelle donne, invidiandole, morsa al cuore dalla
                                        disperazione di non poter amare.</p>
            <p>Si allontanò, inosservata, correndo; mentre sotto le vôlte della
                                        povera chiesa echeggiava l'ultimo canto: <foreign xml:lang="la">Agnus Dei, qui tollis peccata
                                                mundi</foreign>.</p>
            <p>Alla villa non si erano accorti dell'assenza di Lydia, la
                                        credevano in camera. Quando entrò nel salotto terreno, così
                                        come si trovava, col parasole in mano, vide Thèa che
                                        discorreva animatamente con uno sconosciuto, in piedi tutti
                                        e due.</p>
            <p>Volle ritirarsi, ma Thèa le gridò: - Vieni, vieni! </p>
            <p>Lo sconosciuto si voltò verso chi entrava, e Lydia rimase
                                        colpita, guardando, come all'apparire di una visione.</p>
            <p>- Keptsky! - mormorò.</p>
            <p>- Siete vecchi amici, lo vedo bene; - si pose a dire ridendo la
                                        baronessa - le fotografie sono ormai così perfezionate che
                                        non c'è più bisogno di presentazione. Tuttavia, <foreign xml:lang="fr">pour la forme</foreign>: Il conte
                                        Keptsky, mio cugino: la mia cara amica, contessina Lydia
                                        Valdora.</p>
         </div>
         <div type="chapter" xml:id="IT188816" n="16">
            <head>XVI</head>
            <p>- Egli ha avuto dei gravi dispiaceri, - diceva Thèa parlando di
                                        suo cugino, alla sera, intanto che l'ombra entrava nel
                                        salotto.</p>
            <p>- Gravi dispiaceri? - ripetè Lydia macchinalmente guardando nel
                                        buio, dove non c'era nulla, ma dove le sembrava di veder
                                        scintillare gli occhi di Keptsky.</p>
            <p>- Ha lasciato il reggimento, - continuava Thèa, baloccandosi
                                        colle nappe della sua vestaglia, - mio marito è un po' in
                                        collera con lui.... che farci? Se si potesse conoscer
                                        tutto!</p>
            <p>- Tu non parti così presto?</p>
            <p>- No, vedi bene, lo devo abbandonare ora che ha bisogno di
                                        conforti?</p>
            <p>Queste parole produssero in Lydia uno strano contrasto di gioia e
                                        di dispetto. Avrebbe voluto sapere di più; ma Thèa non
                                        aggiungeva altro, muta e immobile, allungata sul divano,
                                        dove la sua vestaglia biancheggiava nel crepuscolo.</p>
            <p>Il silenzio venne a mettersi fra le due amiche, il grave silenzio
                                        di quell'ora; e col silenzio, con l'oscurità, ognuna si
                                        sprofondò nei propri pensieri, isolandosi, dimenticando,
                                        volando colla fantasia nella dolce ebbrezza del sognare ad
                                        occhi aperti.</p>
            <p>Davanti alla figura di Thèa, lunga, supina, messa in rilievo dal
                                        candore dell'abito, Lydia scompariva, raggomitolata in una
                                        profonda poltrona, le braccia strette alla vita.</p>
            <p>Nell'ampiezza del salotto, il respiro delle due donne non si
                                        avvertiva. Dalle finestre aperte entrava un odor di fiori,
                                        una frescura di rugiada cadente, un aliare di insetti
                                        cercanti il nido. E i pensieri turbinavano leggeri, audaci;
                                        venivano le larve, i fantasmi del passato; venivano i sogni,
                                        i desiderii del futuro; turbinavano, lievi nell'ombra,
                                        urtandosi, scostandosi, respinti dal divano alla poltrona,
                                        invisibili, eppure così sentiti che le membra trasalivano
                                        nel silenzio.</p>
            <p>Da quella oscurità azzurra usciva, raggiante di luce propria, il
                                        volto di Keptsky.</p>
            <p>Esse lo vedevano, nella sua calma di semidio, nella imponenza
                                        della sua altera bellezza; quella fronte elevata, luminosa;
                                        la linea della guancia di una purezza classica, il profilo
                                        nobile, il mento fermo e gentile, la bocca perfetta
                                        nell'immobilità, affascinante nel sorriso, e gli occhi
                                        colore di due cupi zaffiri. Per un fenomeno strano degli
                                        spiriti, non solo ognuna di esse sentiva la presenza di
                                        Keptsky, ma sentivano entrambe che l'altra pure la
                                        sentiva.</p>
            <p>Dal fondo della poltrona, Lydia teneva gli occhi ostinatamente
                                        fissi sul divano, dove anche il bianco dell'abito a poco a
                                        poco scompariva nelle tenebre, e solo, punteggiato dal
                                        raggio di una stella, il ventaglio cinese della baronessa, a
                                        fiori rossi, si agitava lentamente, dolcemente, come sotto
                                        l'impulso di un languore voluttuoso.</p>
            <p>Ma a furia di guardare, le palpebre di Lydia si abbassarono. Un
                                        torpore l'invadeva nel benessere di una posa comoda, colle
                                        gambe appoggiate fino al ginocchio sulla poltrona
                                        lunghissima, le spalle affondate nella imbottitura, tutte e
                                        due le braccia distese sui bracciuoli. Il corpo si
                                        addormentava, si dimenticava, e da questo sopore sfuggiva il
                                        cervello, libero, sempre più libero nella dolcezza delle
                                        tenebre.</p>
            <p>Lydia sentiva veramente qualche cosa che si staccava da lei,
                                        volando, che le dava l'impressione vertiginosa del movimento
                                        nel riposo; la duplice, soave impressione di assistere con
                                        una parte riposante di sé stessa all'altra parte che si
                                        agita nel mondo dei sogni. Le sembrava di vivere due vite
                                        ben distinte, ben definite; la materia abbandonata a sé
                                        stessa, nell'oblio di un soffice guanciale, e la fantasia,
                                        seguendo l'istinto alato, ridiventata anima ideale, tuffarsi
                                        nell'infinito. Due sensazioni, due godimenti.</p>
            <p>A poco a poco però, mentre il corpo le si appesantiva, torpido, e
                                        sembrava una massa inerte, anche le sensazioni si
                                        confondevano. Aveva la percezione di una morbidezza, senza
                                        poter distinguere se fosse nelle braccia, nelle spalle o al
                                        cuore; se fosse il contatto della poltrona o la memoria di
                                        una carezza. Si sentiva bene, ma era perché stava bene o
                                        perchè vedeva bello? E che cosa vedeva? E vedeva poi
                                        realmente? Era solamente sicura di sentire? O non sognava
                                        invece? Od era forse morta, e assisteva in ispirito alla
                                        trasformazione di sé stessa?</p>
            <p>A un tratto l'oblio la invase tutta. L'ultima sua sensazione fu
                                        di essere divenuta leggera, qual piuma trasportata
                                        nell'aria, via via, come cullata da braccia amorose,
                                        nell'abisso dello spazio. La sensibilità de' suoi nervi,
                                        restringendosi sempre verso il centro, s'era ridotta al solo
                                        battito del cuore; improvvisamente perdette anche questa
                                        percezione.</p>
            <p>Passò un minuto o passò un'ora?</p>
            <p>Si destò al suono di una musica che pareva un sospiro, pareva il
                                        mormorio della brezza corrente tra gli alberi del giardino.
                                        Musica, profumo, freschezza di rugiada, tutto ciò veniva a
                                        lei nella calma della notte, misto a lembi di sogno, a
                                        battiti d'ali invisibili, a un vanire dolce di fantasmi
                                        sotto il primo agitarsi dei nervi che tornavano alla
                                        vita.</p>
            <p>Dal mondo delle larve, dov'ella usciva, le restava ancora negli
                                        occhi un barbaglio stanco, un fluttuare di veli, un
                                        succedersi di forme, di colori, di profili dissolventi,
                                        finché ripresa a gradi la coscienza del proprio essere
                                        aperse gli occhi, nel buio, e ascoltò.</p>
            <p>Quei suoni erano dolci, come preghiera mormorata sotto le vôlte
                                        di una chiesa, nella penombra dei vetri istoriati; ma erano
                                        anche teneri e ardenti come baci lungamente attesi, come
                                        baci d'amore scoccati da labbro a labbro. Erano note
                                        vellutate, larghe, limpide, tratte dai tasti con mano
                                        vigorosa, eppure soave, che faceva pensare a una passione
                                        repressa.</p>
            <p>Lydia si sollevò a mezzo sulla poltrona magneticamente attratta
                                        verso quei suoni, collo spirito eccitato dalle recenti
                                        fantasticherie e con una disposizione alla mestizia simile a
                                        quella che si prova dopo una ubriacatura.</p>
            <p>Chiamò: Thèa! Mosse alcuni passi, brancicando; il divano era
                                        vuoto.</p>
            <p>Da una porticina in fondo che metteva all'altro salotto, un filo
                                        di luce rompeva le tenebre. Guardando quel lievissimo
                                        spiraglio Lydia comprese che anche la musica veniva di là, e
                                        vi si diresse, sempre a guisa di sonnambula, a guisa di chi,
                                        avendo fatto un lungo viaggio di mare, non riesce a star
                                        saldo alla terra.</p>
            <p>Seduto al piano, di cui una sola candela era accesa, stava
                                        Keptsky. Lo si vedeva di profilo, colla testa leggermente
                                        piegata indietro, la parte superiore del volto immersa
                                        nell'oscurità; la bocca, davanti alla fiamma della candela,
                                        mostrava il sorriso fino, spirituale, a cui la freschezza
                                        vermiglia delle labbra dava appena una sfumatura di
                                        sensualità delicata.</p>
            <p>Accanto a lui, dalla parte dove la candela era spenta,
                                        biancheggiava un mucchio di trine sul tappeto. Era la
                                        baronessa accovacciata sopra un cuscino, colla fronte contro
                                        la tastiera, nell'abbandono confidenziale e stanco di una
                                        grande estasi.</p>
            <p>Lydia, si fermò sulla soglia, con uno scoramento nel cuore, una
                                        malinconia e una sensazione nuova, una avidità, un desiderio
                                        ignoto ma prepotente, che le metteva dell'acredine nel
                                        sangue, per cui si sentiva ferita, qui, là, in mille punti
                                        del corpo. Soffriva come non aveva mai sofferto da che era
                                        al mondo, aggrappata allo stipite di quell'uscio, sentendosi
                                        sola, sola, sola....</p>
            <p>Intanto la testina bruna di Thèa si era appoggiata tutta sugli
                                        avori del piano, mescendo agli accordi musicali un gemito
                                        lungo e straziante. Keptsky, colle dita leggiere, le
                                        premette alcune ciocche di capelli, ed ella sollevò il capo,
                                        gettandogli un'occhiata lunga. Egli prese dalle mani il
                                        ventaglio chinese, a fiori rossi, e glie lo spiegò sopra il
                                        volto, chinandosi lentamente, guardandola egli pure in fondo
                                        agli occhi.</p>
            <p>In quel momento Lydia si sentì dare un tuffo nel sangue, le
                                        pupille le si velarono, le si piegarono le gambe, e così,
                                        senza sapere il perchè, perchè soffriva, perchè moriva, si
                                        lasciò sdrucciolare lungo lo stipite dell'uscio, fino a
                                        terra, mordendosi le mani per non gridare.</p>
            <milestone unit="section"/>
            <p>..................................................................................................................</p>
            <p>Nella dolcezza del mattino, nella squisita infantile dolcezza del
                                        giorno che incomincia, Lydia dimenticava l'incubo della sera
                                        prima.</p>
            <p>Passeggiando in giardino, in attesa dell'asciolvere, Keptsky
                                        l'accompagnava, gentile, attento, informandosi della sua
                                        salute, trovandola un po' pallida.</p>
            <p>Egli aveva un modo di parlare insinuante, una voce di cui era
                                        padrone, e che modulava con una abilità strana. Ascoltava
                                        meglio ancora che non parlasse, accompagnando il pensiero di
                                        chi parlava. Con Lydia, molto piccola di statura, egli
                                        stavasi un po' chino, in attitudine rispettosa; da' suoi
                                        occhi, cupamente azzurri, scendeva verso lei un raggio di
                                        benevolenza intelligente, quasi carezzevole; un dolce calore
                                        usciva dai suoi sguardi come dalle sue parole e da ogni
                                        minimo gesto. La natura che gli aveva prodigati tutti i
                                        doni, s'era alleata ancora le più grandi raffinatezze
                                        dell'educazione. Sulla sua maschia bellezza di slavo erano
                                        passate, quali sfumature fatte da un abile pittore a un
                                        ritratto un po' duro, le abitudini del lusso, dell'eleganza,
                                        e una certa mondanità di buon genere piena di sapore e di
                                        grazia.</p>
            <p>- È vero ch'ella ci vuol lasciare? - disse a un tratto, scostando
                                        premuroso un ramo d'acacia che minacciava il volto di
                                        Lydia.</p>
            <p>- Ma.... - fece Lydia, imbarazzata per la prima volta in vita
                                        sua, sentendo in quel punto che il ritorno le dispiaceva, -
                                        non conviene abusare dell'ospitalità.</p>
            <p>Che frase sciocca, volgare! E lei, avvezza a dirigere le più
                                        brillanti conversazioni, non aveva trovato altro per
                                        rispondere a Keptsky!</p>
            <p>Egli la guardò con un sorriso indulgente, mormorando:</p>
            <p>- Quando l'ospitalità è amicizia schietta....</p>
            <p>Non rispose. Avrebbe voluto dire troppe, troppe cose, e la
                                        quantità la incagliava nella scelta. Si sentiva trascinata a
                                        spiegare a quello sconosciuto tutte le sue teorie sulla
                                        vita, sugli affetti; le sembrava naturale e necessario di
                                        aprire il suo cuore a Keptsky, ma avrebbe voluto dirgli
                                        tutto, o meglio, che egli potesse comprenderla tutta senza
                                        spiegazioni. Che amico sarebbe Keptsky! Simpatico,
                                        intelligente, colto, spiritoso.... Una puntura di invidia la
                                        morse, pensando che egli era cugino di Thèa, e tornò a
                                        passarle davanti agli occhi la scena della sera prima, con
                                        un bisogno spasmodico di intimità, di confidenze
                                        ricambiate.</p>
            <p>Keptsky parlava ora dell'Italia che percorreva per la prima volta
                                        e che lo entusiasmava; ma Lydia vedeva sempre un ventaglio
                                        chinese a fiori rossi, disteso sopra una testina bruna.
                                        Improvvisamente chiese:</p>
            <p>- Ci starebbe, in Italia, per tutta la vita?</p>
            <p>- Secondo....</p>
            <p>Girando il capo, Lydia incontrò lo sguardo di lui, profondo,
                                        perduto dietro a una visione; e nello stesso tempo il suo
                                        cuore, come se avesse messo l'ali, prese a battere, seguendo
                                        quello sguardo, incontro alla visione ignota.</p>
            <p>Per alcuni istanti non parlarono, continuando a camminare adagio
                                        sulla ghiaia del viale, all'ombra tenera e fresca delle
                                        acacie. Le sembrava, a Lydia, che non si sarebbe stancata
                                        mai, tanto i suoi piedini posavansi leggeri e l'aria tutto
                                        intorno la abbracciava mollemente, quasi portandola.</p>
            <p>Se non fosse stata imminente l'ora dell'asciolvere, avrebbe
                                        incominciato a discorrere per davvero.</p>
            <p>Intanto pensava alla infinita varietà di temperamenti,
                                        classificandoli a norma di alcune sue particolari
                                        osservazioni, per cui era venuta a distinguere cinque
                                        categorie ben distinte di persone: i <emph rend="italic">caldi</emph>, i <emph rend="italic">freddi</emph>,
                                        i <emph rend="italic">tiepidi</emph>, i <emph rend="italic">morbidi</emph>, i <emph rend="italic">pungenti</emph> - qualità queste che si fondevano e
                                        confondevano spesso, non tanto però da privarla di un
                                        campionario scelto.</p>
            <p>Don Leopoldo, per esempio, era, secondo lei, morbido e freddo:
                                        Thèa morbida e calda; Calmi freddo e pungente. A quale
                                        categoria apparteneva Keptsky? Il dubbio non era possibile;
                                        egli aveva il migliore amalgama: era tiepido e morbido.</p>
            <p>La campana dell'asciolvere diede il primo rintocco.</p>
            <p>Lo sapevo - disse Lydia fra sé, senza affrettare il passo,
                                        fermandosi a cogliere un ramo di geranio.</p>
            <p>Keptsky pure si fermò.</p>
            <p>Lydia alzò il braccio, in una posa che le era famigliare per
                                        mettere in mostra la mano diafana, solcata di venine
                                        azzurre, colle unghie color di rosa curate e coltivate come
                                        un fiore.</p>
            <p>- Vada, sa.... non faccia complimenti.</p>
            <p>Era sicura che egli non si sarebbe mosso. Infatti rispose,
                                        chinandosi sul ramoscello che ella aveva spiccato: - Adoro i
                                        gerani.</p>
            <p>- Rossi? - fece Lydia, mostrando i dentini con un sorriso un po'
                                        forzato.</p>
            <p>- No. Meglio questi gerani color carne screziati di viola; mi
                                        danno l'idea dell'ardore unito al sentimento.... l'unica
                                        poesia vera. Compiango coloro che non la intendono così.</p>
            <p>La campana tornò a suonare.</p>
            <p>- Hanno fame! - esclamò Lydia allegramente, mettendosi a correre;
                                        e correva solamente, per rispetto alle convenienze, ma aveva
                                        voglia di saltare, di cantare, di far mille pazzie.</p>
            <p>Da pochi istanti le era venuta addosso una mattana, quasi una
                                        reazione di tutti i pensieri malinconici che l'avevano
                                        tormentata il giorno prima.</p>
            <p>Uno specchio, nel salotto, l'arrestò. Come erano luminosi i suoi
                                        occhi!</p>
         </div>
         <div type="chapter" xml:id="IT188817" n="17">
            <head>XVII</head>
            <p>S'era stabilito alla Villa un genere di vita assai regolare e
                                        metodico, come se dovesse durare per sempre. Né la baronessa
                                        né Keptsky non accennavano di partire per Vienna. Lydia, che
                                        aveva gettata là una frase allusiva al suo prossimo ritorno
                                        in città, non ne parlò più dietro una semplice, leggerissima
                                        insistenza di Thèa.</p>
            <p>Ognuna di queste persone, compiendo il giro quotidiano
                                        dell'esistenza comune, sembrava avere, come i pianeti, un
                                        giro di rotazione propria, un interesse particolare,
                                        enigmatico. A certe ore Thèa scompariva, Keptsky andava a
                                        tirare di fioretto nella sala del bersaglio, la contessa
                                        Colombo si appisolava sui divani, Lydia fantasticava.
                                        Ritrovandosi all'ora di pranzo, si guardavano sottecchi,
                                        quasi credendo di trovare dei cambiamenti di fisonomia.
                                        Molte volte Lydia aveva osservato che Thèa era pallida;
                                        molte volte Thèa si era accorta che Lydia prendeva sempre
                                        più un'aria preoccupata, pensierosa. Studiandosi così a
                                        vicenda, dimenticavano di parlare.</p>
            <p>C'era Keptsky però, sempre sveglio, galante, brioso, col suo
                                        spirito elastico e pieghevole, che si adattava a qualsiasi
                                        ambiente, padrone della situazione qualunque essa fosse,
                                        capace di giuocare una partita di <foreign xml:lang="en">whist</foreign> colla contessa, facendole dei
                                        complimenti, senza diventar verde.</p>
            <p>L'ammirazione di Lydia per questo giovane cresceva di giorno in
                                        giorno. Ella provava vicino a lui un sentimento tale
                                        d'entusiasmo e di piacere, che non riusciva a frenare. Del
                                        resto, come lo avrebbe potuto? Non era ella avvezza ad
                                        abbandonarsi sempre e tutta quanta a ciò che l'attirava? E
                                        se non c'era più nulla al mondo che l'interessasse, fuorché
                                        Keptsky, perché non doveva interessarsi a Keptsky?</p>
            <p>Avevano poi tanti motivi per intendersi: l'ingegno sottile,
                                        pronto; i gusti raffinati; l'amore dell'eleganza, il bisogno
                                        di piacere. Non mancava nemmeno il contrasto fisico, che è
                                        la più grande attrattiva fra i due sessi; egli alto, forte;
                                        lei delicata come una figurina di <foreign xml:lang="fr">Sévre</foreign>.</p>
            <p>L'ammirazione toccò il colmo un giorno che Lydia lo sfidò al tiro
                                        della pistola, tenendosi forte di riuscire una volta su
                                        dieci, e che egli, canzonandola, gettò per aria uno scudo e
                                        lo colpì a volo.</p>
            <p>Ma le partite belle le facevano di soppiatto, con tutta
                                        l'emozione di una congiura, mettendoci la droga del mistero.
                                        Alcune sere, quando la contessa aveva potuto afferrare il
                                        parroco, accontentandosi di un tarocco o di un tresette;
                                        quando la baronessa era chiamata altrove per dare o per
                                        sorvegliare un ordine, Keptsky si avvicinava a Lydia,
                                        misurando certi passi comicamente tragici che la mettevano
                                        subito di buon umore, e a voce bassa, solenne, le
                                        mormorava:</p>
            <p>- Domani?</p>
            <p>Per solito, la risposta di Lydia era uno scoppio di risa dentro
                                        le trine del suo fazzoletto. Al che egli aggiungeva:</p>
            <p>- L'ora?</p>
            <p>E lei, soffocando la voce:</p>
            <p>- Quando canta l'allodola.</p>
            <p>- Il motto d'ordine?</p>
            <p>Oh! quello poi variava tutte le volte. La prima era stato:
                                                <foreign xml:lang="fr">Perruque blonde et collet
                                                noir</foreign>; la seconda: <foreign xml:lang="en">God sawe the queen</foreign>; la terza: <emph rend="italic">Se fossi sicuro</emph>. Questo l'aveva
                                        voluto lui, Keptsky.</p>
            <p>L'indomani, appena spuntava l'alba, mentre tutti dormivano alla
                                        Villa, essi si trovavano pronti, e pronti erano due cavalli,
                                        un'altra passione che li avvicinava. Thèa, alla quale i
                                        medici avevano proibito l'equitazione, abborriva questo
                                        esercizio, e Lydia, nell'innocente sotterfugio, non vedeva
                                        che un modo lecito di soddisfare il suo gusto senza urtare
                                        quello dell'amica.</p>
            <p>Partivano dunque al galoppo, come due amanti in fuga; stavano
                                        fuori qualche ora, più che fosse possibile; tornavano,
                                        ancora inosservati, alla Villa addormentata, e per tutto il
                                        giorno, guardandosi negli occhi, essi avevano la gioia del
                                        loro segreto.</p>
            <p>Erano giunti rapidamente all'intimità. Lydia gli raccontava
                                        tutto, tutta la sua vita passata, incominciando
                                        dall'infanzia; gli descriveva le sue governanti, facendolo
                                        ridere con tratti umoristici, con particolari grotteschi; e
                                        poi gli diceva la sua noia alle lezioni di piano, la sua
                                        smania per il ballo e per la corsa; il tripudio del primo
                                        viaggio, la commozione della prima festa, e sua madre, e don
                                        Leopoldo, e Costanza, ed Eva, cose e persone che si
                                        affollavano dalla sua mente alle sue labbra, con una foga,
                                        una irresistibilità di confidenza, d'abbandono.</p>
            <p>S'ella avesse potuto esaminare il sentimento che la trascinava
                                        verso Keptsky, se fosse stata capace di definirlo, avrebbe
                                        concluso che Keptsky era per lei il nido, il porto, la
                                        protezione, la felicità, l'oblio. Era arte, era religione,
                                        era amore, era tutto insieme quello che generalmente si
                                        trova poco per volta, che si sbocconcella nelle piccole
                                        soddisfazioni di tutti i giorni, perdendo in briciole la
                                        metà della sostanza.</p>
            <p>Keptsky le si era presentato sul tramonto della sua giovinezza,
                                        come il finale grandioso di un'opera sciupata, il riassunto
                                        di tante forze sperperate, il tratto di genio di un autore
                                        incompreso.</p>
            <p>Finalmente ella amava.</p>
            <p>Mille rivelazioni le davano ad ogni ora, una sorpresa nuova. Si
                                        sentiva buona, dolce, piena di compatimento. Incontrando nei
                                        campi i fanciulli dei contadini, si fermava ad accarezzarli
                                        tutta intenerita, presa da una simpatia che rimoveva le sue
                                        viscere di donna. I poveri la commovevano; un vecchio cieco
                                        che passava le giornate seduto sopra un muricciuolo,
                                        pregando per i suoi figli morti, le strappò lagrime di vera
                                        pietà. Perfino il cielo, gli alberi, l'intera natura le
                                        apparivano con forme e colori nuovi, più umanamente
                                        vivi.</p>
            <p>Non avendo ancora rivelato a sé stessa il suo amore, non chiedeva
                                        neppure se Keptsky l'amasse. In tale periodo di formazione,
                                        bastava alla sua felicità la presenza del Dio ignoto. I
                                        giorni volavano così rapidamente che le restava appena il
                                        tempo di godere, e questo godimento che non aveva ancora un
                                        nome, questo bocciolo che non era ancora fiore, come ogni
                                        forza trattenuta e chiusa, le dava rapimenti intensi.</p>
            <p>Keptsky, diceva, è impossibile ch'io non vi abbia conosciuto in
                                        un altro mondo; dobbiamo essere stati amici o parenti;
                                        perchè non saprei spiegare diversamente il fatto strano
                                        ch'io vi <emph rend="italic">sento in me</emph>.</p>
            <p>Ragionavano spesso di questa sensazione, che egli attribuiva a
                                        forza magnetica. Per convalidare il suo asserto, le diceva
                                        che egli non aveva mai potuto pensare all'Italia senza
                                        provare una fitta al cuore, e che questo era certamente più
                                        che un presentimento, era un fluido lontano, ma potente, che
                                        agiva a sua insaputa.</p>
            <p>- Siete spiritista?</p>
            <p>- Sì. Gli spiriti governano il mondo; nulla noi facciamo per noi
                                        stessi. Non sempre un angelo ci guida, però credo che uno
                                        spirito ci domini sempre.</p>
            <p>Parlando spesso francese, erano venuti a darsi del voi,
                                        naturalmente, quasi senza accorgersene; ma il contegno
                                        corretto di Keptsky, l'ardore ingenuo di Lydia, toglievano
                                        ogni idea volgare a questa famigliarità.</p>
            <p>Quello poi che piaceva immensamente a Lydia era la parsimonia di
                                        Keptsky, la grande naturalezza de' suoi complimenti, per cui
                                        sembravano niente più che l'espressione di un'opinione.
                                        Gentilissimo colle donne, non aveva la pretesa di far la
                                        corte, la solita corte smaccata e impudente che nella
                                        maggior parte dei casi è il solo contrapposto che gli uomini
                                        sanno trovare a una indifferenza grossolana. Sotto questo
                                        rapporto somigliava un po' a Calmi; ma quanto, quanto più
                                        simpatico! Tutto in lui svelava una razza e una educazione
                                        infinitamente superiori. E poi aveva quella morbidezza di
                                        velluto, quel tepore di raggio, che allacciava senza
                                        stringere e scaldava senza bruciare.</p>
            <p>Oh! la mia classificazione come è giusta - pensava Lydia,
                                        cavalcando al suo fianco, sembrandole che l'aria stessa
                                        mossa da lui diventasse morbida e tiepida.</p>
            <p>E voleva che a sua volta le raccontasse le memorie dell'infanzia;
                                        tanti anni passati in un castello della Podolia, senza
                                        vedere nessuno, colla compagnia triste di una vecchia
                                        governante sempre ubriaca; e poi il collegio freddo,
                                        austero, la pedanteria dei maestri, le scappate degli
                                        scolari; e poi l'entrata nel mondo, irrompente, da puledro
                                        che ha rotto il freno, poi la brillante divisa degli ussari,
                                        la vita gaia di Vienna, e quello che non diceva - ma che
                                        Lydia indovinava - il meglio.</p>
            <p>Come deve essere stato amato - pensava ancora Lydia, guardandolo
                                        alla sfuggita. - Una così assoluta bellezza unita a tanta
                                        grazia!</p>
            <p>Gli domandava qualche cosa, nient'altro che per poterlo guardare
                                        negli occhi, per vedere l'arco dolcissimo delle sue labbra
                                        sui denti bianchi. Una volta gli chiese se, oltre la vecchia
                                        governante troppo amica dell'acquavite, nessun'altra donna
                                        avesse sorriso alla sua infanzia.</p>
            <p>Egli rispose di no; di esser giunto ai sedici anni senza
                                        conoscere una donna giovane. Ma - soggiunse - nella
                                        solitudine della Podolia, piccino ancora, ebbi l'intuizione
                                        della donna. Abbandonato come ero, e precoce, quando la mia
                                        governante russava sotto alla tavola, io che non avevo sonno
                                        mi arrampicavo nella libreria, prendendo tutto, leggendo
                                        tutto, avidamente, finché durava la sera; e sono lunghe le
                                        sere dell'inverno russo!</p>
            <p>- Conosceste la donna nei libri?</p>
            <p>- Sì. O meglio, le donne di cui si parlava in quelle pagine mi
                                        schiusero la via a immaginare un essere fantastico,
                                        sovrumano, al quale io prestavo tutte le bellezze, e che fu
                                        per dieci anni il più adorato dei fantasmi. Nelle <title rend="italic">Mille ed una notte</title>, uno de'
                                        miei libri favoriti, ciò che mi colpiva di più non erano i
                                        vasi fatali da cui sorgeva il Genio, le lampade
                                        meravigliose, le isole incantate; no, io sognavo le pallide
                                        sultane dai lunghi capelli intrecciati di perle. La bella
                                        Schemselnihar, così ardentemente amata, io la vedevo
                                        passeggiare nei suoi giardini aperti al solo califfo; quei
                                        giardini dove la ghiaia era di pietre preziose, le fontane
                                        d'acque odoranti, i padiglioni di raso; dove le schiave
                                        giravano mute e silenziose proteggendo quel grande amore di
                                        un re. E Badura, la principessa dai larghi occhi di
                                        gazzella? E l'appassionata Tormenta? Tutte, tutte io le
                                        amavo quelle donne, schiave, regine o fate. Errando poi solo
                                        nelle foreste, speravo sempre che mi apparisse il dolce
                                        volto de' miei sogni. Non a caso dico volto, sapete? perchè
                                        le mie donne consistevano in due occhi raggianti, una bocca
                                        amorosa e una lunghissima chioma. Non avevo nessuna idea del
                                        corpo femminile; le mie donne, vere chimere, terminavano con
                                        un paio d'ali.</p>
            <p>Lydia avrebbe voluto saperne ancora di più, sapere se egli aveva
                                        preso in pace la caduta di quelle ali. Ma come chiederlo?
                                        Ella taceva allora, spronando il cavallo, con un bisogno di
                                        moto, un bisogno di respirare l'aria a pieni polmoni.</p>
            <p>Keptsky la lasciava correre per un po' di tempo. Quando si
                                        decideva a raggiungerla, nessuno dei due parlava;
                                        continuavano al trotto serrato, cogli occhi fissi sulla
                                        lunghezza della strada. A poco a poco rallentavano il passo,
                                        le redini cadevano, gli sguardi, fuggendo da un punto
                                        all'altro, riuscivano ad incontrarsi. In quel momento Lydia
                                        viveva, per intensità di giubilo, i trent'anni già passati
                                        della sua esistenza.</p>
            <p>Ma perchè non poteva stare sempre con Keptsky? Ogni altra cosa
                                        sembrava così scolorita in confronto al piacere di vederlo e
                                        di ascoltarlo!</p>
            <p>Una mattina volle provare a uscir sola, senza avvertirlo.</p>
            <p>Rifece i medesimi sentieri che faceva con lui, passando sotto gli
                                        stessi alberi, spronando, rallentando la corsa; ma come
                                        tutto era differente! Che cosa fredda, monotona! Presa da
                                        una malinconia atroce spinse il cavallo al galoppo, finché
                                        giunse a un gruppo di salici, dove il giorno prima egli si
                                        era impigliato colla faccia; ne strappò due o tre
                                        ramoscelli, vi immerse le guancie e la bocca,
                                        deliziosamente; indi riprese a galoppare come una disperata,
                                        gridando nell'aria: Riccardo, Riccardo.</p>
            <p/>
            <p>Don Leopoldo non stava troppo bene; aveva i suoi reumi, aveva una
                                        coriza; desiderava abbracciare la nipotina.</p>
            <p>- Tornerai - diceva Thèa a Lydia, vedendola tanto spiacente nel
                                        dover abbandonare la Villa.</p>
            <p>- No, no - singhiozzava Lydia - ho un presentimento di
                                        sventura.</p>
            <p>- Forse, non troverai più mio cugino.</p>
            <p>Ella stava per rompere in pianto, ma si fermò davanti allo
                                        sguardo di sfinge della baronessa.</p>
            <p>Alla sera, con Keptsky, non potè nascondere il proprio
                                        dispiacere, che palliava con una finta inquietudine per la
                                        salute di suo zio.</p>
            <p>- Non vi vedrò più, Keptsky.</p>
            <p>- Perchè?</p>
            <p>- Perchè sì. Una voce me lo dice.</p>
            <p>- Non la voce del cuore. Essa parla a me, in questo momento, e mi
                                        dice tutto il contrario.</p>
            <p>La guardava dolcemente, circondandola col raggio cupo dei suoi
                                        occhi. Non era nulla, eppure Lydia si sentì consolata.</p>
            <p>Per tutta la sera egli le stette vicino, occupandosi di lei
                                        sola.</p>
            <p>Una volta appena, avendogli Thèa rivolta la parola in un dialetto
                                        tedesco ignoto a Lydia, egli si alzò e andò a parlare a
                                        bassa voce con sua cugina. <foreign xml:lang="fr">Je vous
                                                espliquerai ça plus tard</foreign>; le disse per
                                        ultimo, sorridendo, e venne a riprendere il suo posto
                                        accanto a Lydia.</p>
            <p>- Dunque a rivederci?</p>
            <p>- Sì, fermamente.</p>
            <p>- Thèa mi ha fatto credere che partirete presto....</p>
            <p>- S'inganna. Nessun spirito mi chiama laggiù.</p>
            <p>Si lasciarono così, mezzo sorridendo, con una lunga stretta di
                                        mano.</p>
         </div>
         <div type="chapter" xml:id="IT188818" n="18">
            <head>XVIII</head>
            <p>Don Leopoldo non aveva proprio niente di serio; ma povero
                                        vecchio, al pari dei bambini, amava le carezze, e Lydia
                                        sapeva accarezzare tanto bene, quando voleva.</p>
            <p>Si trovava appunto in un periodo di tenerezza; il suo nascente
                                        amore la rendeva buona. Sentendosi ricca, faceva elemosina
                                        d'affetto.</p>
            <p>Passò due giornate intere presso la poltrona dello zio, a
                                        leggergli la <title rend="italic">Revue</title>, a cullarlo,
                                        a baciucchiarlo. Spesso il suo pensiero era assente, ma la
                                        parola le veniva sempre dolce sulle labbra, e se qualche
                                        volta le gentilezze prodigate a don Leopoldo avevano nella
                                        sua mente un'altra destinazione, c'era anche lo slancio
                                        spontaneo che le faceva esclamare: caro il mio vecchietto! -
                                        e questo era tutto per lui.</p>
            <p>Non andò guari che gli parlò di Keptsky. Esso divenne anzi
                                        l'unico tema di conversazione; accadeva bensì che don
                                        Leopoldo si addormentasse, udendo la ventesima descrizione
                                        degli occhi azzurri di Keptsky; ma ciò non impediva a Lydia
                                        di continuare, poiché l'attenzione di don Leopoldo era un
                                        coefficiente di poca importanza, in confronto alla necessità
                                        che ella aveva di parlarne.</p>
            <p>Provò, in quei giorni, una grande intuizione di vita intima.
                                        Scoperse nella casa un orizzonte di felicità non mai
                                        avvertito prima. Le cortine distese, le poltroncine
                                        avvicinate, un cuscino gettato per terra, le facevano
                                        nascere pensieri teneri e dolci.</p>
            <p>Se stesse per rifare l'esistenza? Le sembrava di avere sbagliato
                                        tutto, di aver visto ogni cosa alla rovescia. Una
                                        riflessione la rese triste; si ricordò una sera nella quale
                                        Calmi era alle prese con un sigaro nuovo, che non si poteva
                                        fumare; ella gli disse: provi dall'altra parte; egli
                                        rispose: per i sigari, come per gli uomini, non vi sono né
                                        due strade né due destini; quando non vanno, bisogna far
                                        così. E aveva gettato il sigaro dalla finestra.</p>
            <p>Ma questa vampata pessimista durò poco. Ella stringeva la
                                        felicità, e non voleva lasciarla per delle teorie.</p>
            <p>Aspettava notizie dalla Villa; sperava che Thèa insistesse per
                                        farvela tornare. Tutta una settimana passò nondimeno, e le
                                        notizie non vennero. Allora incominciò ad essere
                                        nervosa.</p>
            <p>Si era in agosto, la città spopolata, il caldo insopportabile, e
                                        tutte queste noie ella incolpava alla mancanza di Keptsky.
                                        Pensava a lui di giorno, di notte, sempre. Chiudeva gli
                                        occhi e lo vedeva. Un suo <foreign xml:lang="en">groom</foreign> aveva la stessa voce di Keptsky;
                                        quale profanazione!... ma era nello stesso tempo una
                                        gioia.</p>
            <p>Non avendo amiche né ritrovi, usciva il mattino per tempo, sola,
                                        come già faceva altre volte, prendendo sempre la stessa
                                        strada fuori della porta che conduce alla Villa: le sembrava
                                        così di avvicinarsi a lui, di respirare un po' dell'aria
                                        sua, e, senza saperlo, una speranza le folleggiava nel
                                        cuore.</p>
            <p>Fu mediocremente sorpresa - forse la sorpresa era sorpassata dal
                                        piacere - un mattino, incontrando Keptsky a cento passi da
                                        casa.</p>
            <p>- Ve lo avevo detto che ci saremmo riveduti.</p>
            <p>- Sì, sì, è una bella sorpresa questa; vi ringrazio.</p>
            <p>Era commossa: le tremava la voce. Le sue manine, nelle mani di
                                        lui, stavano aggrappate e salde, quasi temesse di vederselo
                                        sfumare davanti.</p>
            <p>- Ebbene - fece Keptsky sorridendo - vi posso dunque
                                        accompagnare?</p>
            <p>- Certo.</p>
            <p>- Che dirà il mondo?</p>
            <p>- Non me ne parlate! - esclamò Lydia con disgusto</p>
            <p>- <foreign xml:lang="fr">La France c'est vous</foreign> -
                                        soggiunse Keptsky, e tornò a sorridere per la seconda
                                        volta.</p>
            <p>Senza aggiungere altro, ella continuò a camminare nella via
                                        solitaria, a passi lenti, portando la leggerezza aerea della
                                        sua felicità.</p>
            <p>- Vi presenterò a mio zio.</p>
            <p>- Ci conto.</p>
            <p>- Ma prima camminiamo, camminiamo.... vorrei volare. Dopo una
                                        cinquantina di passi dovette fermarsi: levò dal petto un
                                        fazzolettino di batista celeste, e si fece vento alle
                                        guancie.</p>
            <p>- E Thèa?</p>
            <p>Questo nome cadde così improvvisamente fra loro due, che il
                                        giovane, ad onta del suo grande dominio su sé stesso, ebbe
                                        un istante di esitazione.</p>
            <p>- Mia cugina mi ha incaricato di salutarvi.</p>
            <p>Non aggiunse altro. Una rimembranza molesta era passata qual
                                        lampo nella mente di Lydia, ma la cacciò via subito. La
                                        realtà era lì, bella, affascinante.</p>
            <p>Parlarono delle loro gite a cavallo. Lydia gli chiese se avesse
                                        cavalcato ancora negli scorsi giorni.</p>
            <p>- No, mi avrebbe fatto troppa malinconia.</p>
            <p>Come a lei. Ah! che tentazione di gettargli le braccia al collo!
                                        Per non tradirsi si pose a ridere, facendo risuonare i
                                        braccialetti, tirando i guanti che le scivolavano giù dalle
                                        braccia, e dopo un po' di tempo, disse:</p>
            <p>- Che caldo, nevvero?</p>
            <p>Guardarono il cielo tutti e due con grande attenzione, sentendo
                                        che i loro sguardi si incontravano in quel punto lontano. </p>
            <p>E poi parlarono di libri, di giornali, di musica.</p>
            <p>- Vedrete il mio piano; è un capolavoro di eleganza e di
                                        sonorità. Io vi accompagnerò, e voi mi canterete la serenata
                                        di Gounod: <foreign xml:lang="fr">Quand tu
                                        dors</foreign>....</p>
            <p>Si pose a gorgheggiare sottovoce, mollemente.</p>
            <p>- Più distacco nei toni, così: <foreign xml:lang="fr">Quand tu
                                                dors, ton visage me semble plus beau</foreign>.</p>
            <p>Egli aveva una voce calda, giovane, che dava brividi di piacere,
                                        che sembrava solleticare il midollo delle ossa. Non c'era
                                        nessuno intorno a loro. Davanti la campagna, a tergo le mura
                                        della città; ed era come se fra essi e l'universo ci fosse
                                        di mezzo un abisso.</p>
            <p>Il discorso cambiò ancora. Egli disse che aspettava lettere da
                                        Vienna, che intendeva di prolungare il suo soggiorno in
                                        Italia più che fosse possibile, che l'Italia era stata per
                                        lui una rivelazione.</p>
            <p>- Se mi promettete di non ridere, vi confesserò che io torno a
                                        vedere qui il dolce fantasma della mia infanzia, le pallide
                                        sultane dai capelli lunghi, dagli occhi di gazzella. Non
                                        avete mai sentito voi il desiderio di un mondo immateriale,
                                        di un amore fatto di sogni?</p>
            <p>- No, non lo aveva mai sentito, ma non importa; capiva lo stesso,
                                        capiva tutto.</p>
            <p>Egli continuò:</p>
            <p>- Il desiderio dell'impossibile che ci strugge, che ci tormenta,
                                        che ci avvelena ogni gioia passata, e ci spinge febbrilmente
                                        avanti, sempre avanti....</p>
            <p>Una frescura era scesa su di loro, mite, leggera come un velo di
                                        piccole perle; vaporava nell'aria un odore sano di terra
                                        bagnata.</p>
            <p>- Piove - disse Lydia; e aperse l'ombrellino di merletti.</p>
            <p>- Vi riparerà poco.</p>
            <p>- Meglio che nulla.</p>
            <p>- Siete di coloro che si accontentano del poco? - domandò
                                        Keptsky, togliendole l'ombrellino di mano, per
                                        reggerglielo.</p>
            <p>Lydia non rispose. Con un movimento grazioso, pose la sua manina
                                        libera sul braccio di lui.</p>
            <p>- Avete ragione - fece egli sorridendo, stringendola a sé -
                                        meglio che nulla....</p>
            <p>- Vi ricordate di aver visto una incisione francese? il viale di
                                        un parco in una giornata grigia di inverno, un uomo col
                                        costume del secolo passato, col tricorno e i calzoni corti?
                                        una donna al suo braccio, delicata, coperta di pelliccie?
                                        L'uomo, con una mazzettina, tenta l'erba del sentiero; la
                                        donna a mezzo voltata verso un amorino di pietra, esclama:
                                                <foreign xml:lang="fr">Pauvre amour</foreign>!
                                        Ricordate?</p>
            <p>- Mi pare. È una cosina sentimentale e triste, di quella
                                        tristezza vaporosa che piace alle donne, non alle donne come
                                        voi però.</p>
            <p>- Mi conoscete così bene? </p>
            <p>Egli la guardò senza rispondere.</p>
            <p>Andavano di buon passo, ma la pioggia cresceva, l'ombrellino
                                        sembrava un cencio lavato. L'abito di Lydia, di finissima
                                        tela, le si incollava sulle braccia, sulle anche,
                                        attorcigliandosi intorno alle gambe come un cavatappi.</p>
            <p>- Non posso più correre - disse Lydia a un tratto.</p>
            <p>- Perchè?</p>
            <p>- M'è entrata l'acqua nelle scarpe, sono fradicie. Tentava di
                                        ridere, stringendosi al braccio del suo cavaliere, colla
                                        spalla appoggiata al petto di lui.</p>
            <p>- Se potessi prendervi in braccio!</p>
            <p>Ella fremette tutta, e per un momento chiuse gli occhi,
                                        lasciandosi trascinare. Erano alle porte della città.</p>
            <p>- Ora troveremo una carrozza.</p>
            <p>Infilarono il sobborgo, lungo, spopolato, dove appena qualche
                                        fanciullo diguazzava nei rigagnoli della strada.</p>
            <p>- Che cosa dirà mio zio!</p>
            <p>Keptsky la incoraggiava, portandola quasi di peso, cercando per
                                        lei i posti più asciutti, essendo lui pure intriso d'acqua,
                                        ma badando solamente a lei. A uno svolto, vedendo che si
                                        stendeva un'altra via lunga, deserta, allagata tanto da
                                        sembrare un fiume, Lydia fu presa da scoraggiamento.</p>
            <p>- Non ne posso più!</p>
            <p>- Fermiamoci - diss'egli.</p>
            <p>Ripararono sotto la porta di una casa in costruzione.</p>
            <p>Ella si appoggiò al muro, tremante, intirizzita, colla faccia
                                        pallida, dove sfolgorava tuttavia la gioia di trovarsi
                                        vicina a lui.</p>
            <p>- Siete così delicata che ho paura abbiate a prendere qualche
                                        male....</p>
            <p>Lydia si strinse nelle spalle; rassegnata e sorridente.</p>
            <p>- Lasciatemi asciugare i vostri piedi.</p>
            <p>Ella ne sollevò uno, fiduciosa e grata, con uno sguardo di
                                        bambino che si abbandona alla madre.</p>
            <p>- Povero piedino!</p>
            <p>Aveva un paio di calze sottili come una ragnatela e delle scarpe
                                        scollate, con fibbie di lustrini neri. Keptsky lo asciugò
                                        bene, colla sua pezzuola, e poi lo tenne ancora fra le mani
                                        un pochino per riscaldarlo.</p>
            <p>- L'altro, ora.</p>
            <p>Nel cambiamento perdette l'equilibrio, e si appoggiò un istante
                                        sulla spalla di lui. Risero entrambi; Lydia rideva tuttavia
                                        col piede nelle mani di Keptsky, intanto che lui lo
                                        asciugava. Rideva, ma avrebbe anche pianto, perchè si
                                        sentiva serrare alla gola da una commozione grandissima, da
                                        una gioia così strabocchevole, così acuta, che le metteva un
                                        velo davanti agli occhi.</p>
            <p>Egli la guardò con tenerezza.</p>
            <p>- State un po' meglio? </p>
            <p>Accennò di sì, col capo.</p>
            <p>Appoggiatevi a me; sarete più comoda che a ridosso del muro.</p>
            <p>Lydia accondiscese, essendosi prima levati i guanti che erano
                                        tutti inzuppati; ma presa da una improvvisa e stranissima
                                        vergogna per le sue braccia che restavano mezzo nude, tentò
                                        di nasconderle tutte e due sotto il braccio di lui. Gli era
                                        così vicinissima.</p>
            <p>- Che cosa pensate? - disse Keptsky, dopo un po' di silenzio.</p>
            <p>- Non lo posso dire.</p>
            <p>Ella pensava che sarebbe morta volontieri in quel momento, se il
                                        suo corpo, dissolvendosi, doveva abbracciare quello di
                                        Keptsky.</p>
            <p>Comprese egli ciò che passava nell'animo di Lydia? Si chinò verso
                                        di lei, mormorando:</p>
            <p>- Cara, cara....</p>
            <p>Ella si scosse; fece per ritirare le sue braccia, ma egli le
                                        tenne avvinghiate.</p>
            <p>Un uomo usciva dalla casa; si fermò un istante accanto a loro, li
                                        guardò con indifferenza, aperse l'ombrello e si
                                        allontanò.</p>
            <p>- Non abbiate paura - disse Keptsky accorgendosi ch'ella tremava;
                                        e presa una delle sue mani la strinse con tanta dolcezza
                                        passionata ch'ella si sentì svenire.</p>
            <p>- Keptsky - mormorò, sollevando gli occhi, dove era un infinito
                                        desiderio d'amore.</p>
            <p>Non dissero altro, cogli sguardi perduti negli sguardi,
                                        ascoltandosi palpitare.</p>
            <p>La pioggia stava per finire; qualche goccia appena colava ancora
                                        dai tetti, dagli sporti delle finestre. Senza parlare
                                        uscirono dalla casa che li aveva riparati. A metà via
                                        incontrarono una carrozza vuota.</p>
            <p>- La fermo? chiese Keptsky. -</p>
            <p>- Sì.</p>
            <p>Le loro voci erano cambiate, frementi come le corde di un'arpa
                                        dopo la tormentosa voluttà dei suoni.</p>
            <p>Egli la prese in braccio e la pose nella vettura, accomodandole
                                        intorno le vesti molli.</p>
            <p>- Grazie - disse lei, porgendogli la mano.</p>
            <p>Keptsky la baciò, delicatamente, prima di chiudere lo sportello;
                                        ma Lydia tornò ad aprirlo.</p>
            <p>- A rivederci. Presto.</p>
            <p>La carrozza si era già mossa, Keptsky le sorrise, da lungi.</p>
            <p>Il ritorno fu tutto un sogno. Lydia si trovò a casa, cambiata,
                                        asciugata, rivestita, coi piedi entro due pianelline di raso
                                                <foreign xml:lang="fr">éliotrope</foreign> e seduta
                                        accanto allo zio, senza poter dire a sé stessa come tutto
                                        ciò fosse avvenuto.</p>
            <p>Don Leopoldo teneva la <title rend="italic">Revue des deux
                                                mondes</title> aperta sui ginocchi, avendo tra i
                                        ginocchi e la <title rend="italic">Revue</title>, uno
                                        sciallo di flanella a scacchi bianchi e neri. La sua povera
                                        mente affievolita era divisa fra due pensieri: il temporale
                                        che aveva côlto sua nipote e il nuovo romanzo incominciato;
                                        al punto che quando Lydia entrò, egli le disse per prima
                                        cosa:</p>
            <p>- È incominciato il nuovo romanzo.</p>
            <p>Poi si pose a rimproverarla dolcemente per le sue scappate,
                                        accumulando la pioggia, i suoi reumi, il riserbo di una
                                        fanciulla e i parafulmini che non fanno sempre l'ufficio
                                        loro.</p>
            <p>Lydia lo lasciava dire; aveva appoggiata la testina sullo scialle
                                        di flanella, e i borbottamenti del vecchio le facevano
                                        l'effetto blando di una ninna nanna. Solamente per
                                        acquietarlo, gli raccontò che non era rimasta sola sotto la
                                        pioggia, che il più bello, il più nobile, il più elegante
                                        dei cavalieri l'aveva protetta e scortata, ma abbandonandosi
                                        alla gioia di nominare Keptsky, si dilungò nei particolari,
                                        nella dolcezza di trovarsi tutta molle d'acqua sotto l'arco
                                        di una porta.</p>
            <p>- È un piacere da lavandaia - interruppe don Leopoldo, a cui un
                                        barlume dello spirito antico fece schiudere le labbra
                                        sorridenti sulla dentiera.</p>
            <p>Quante principesse vorrebbero essere lavandaie! pensò Lydia.</p>
            <p>- Il romanzo nuovo è di Feuillet - continuò don Leopoldo,
                                        tornando alla seconda idea - si chiama <title rend="italic">La Morte</title>.</p>
            <p>Lydia non ascoltava. Aveva davanti agli occhi il collo di
                                        Keptsky, un pezzettino di collo tra l'orecchio e il mento,
                                        bianco, muscoloso, che si perdeva in alto sotto i capelli
                                        castagni tagliati corti, che aveva un profumo forte di
                                        giovinezza, il profumo di un prato falciato di fresco.</p>
            <p>- <title rend="italic">La Morte</title> - tornò a dire don
                                        Leopoldo, segnando coll'indice scarno il frontespizio del
                                        romanzo.</p>
            <p>- Che hai, zio?</p>
            <p>- Vuoi leggere?</p>
            <p>- Ora no, se non ti dispiace, più tardi; sono un po' stanca.</p>
            <p>- La flanella, Lydia, la flanella.</p>
            <p>Il vecchio volle togliersi lo scialle d'in su i ginocchi per
                                        metterlo addosso alla ragazza.</p>
            <p>- No, zio, sto bene.</p>
            <p>- Allora....</p>
            <p>Si fermò, colla bocca aperta, l'occhio imbambolato, non
                                        ricordandosi più quello che voleva dire. A poco a poco
                                        chiuse le palbebre, preso da un torpore senile; la testa gli
                                        ciondolò sul petto, le mani gli si allentarono, lasciando
                                        sfuggire la <title rend="italic">Revue</title>, che cadde
                                        per terra.</p>
            <p>- Ah! - fece Lydia, trasalendo - ella vedeva ancora il collo di
                                        Keptsky.</p>
         </div>
         <div type="chapter" xml:id="IT188819" n="19">
            <head>XIX</head>
            <p>Quando Calmi, sapendo Lydia in città, venne a trovarla, ella gli
                                        disse subito cogli occhi che lampeggiavano:</p>
            <p>- Mi marito.</p>
            <p>- Da senno?</p>
            <p>- Di passione. Sono innamorata del conte Keptsky, il quale pur
                                        essendo il più bel giovane dell'universo, mi fa l'onore di
                                        preferirmi.</p>
            <p>- Keptsky! - faceva intanto l'avvocato, almanaccando. - Non mi è
                                        un nome nuovo.</p>
            <p>- È impossibile che lo conosca. Si trova da un mese appena in
                                        Italia.</p>
            <p>- E in un mese?....</p>
            <p>- Le pare strano, nevvero, ma è così. In un mese ci siamo visti
                                        ed amati. Ecco una cosa che ho dovuto provare per
                                        credere.</p>
            <p>- Keptsky, Keptsky.</p>
            <p>- È inutile, non lo conosce.</p>
            <p>- Eppure non mi è nuovo. Forse ne sentii parlare al Circolo,
                                        appunto da amici miei che tornavano da Vienna.</p>
            <p>Alcuni giorni dopo, Calmi diceva a Lydia:</p>
            <p>- Il suo Keptsky non si chiama Riccardo?</p>
            <p>- Sì, Riccardo.</p>
            <p>La fronte di Calmi si rannuvolò.</p>
            <p>- Perchè me lo chiede?</p>
            <p>- Perchè il Keptsky di cui ho udito parlare si chiama
                                        precisamente Riccardo.</p>
            <p>- E così?</p>
            <p>- Così non potrei fare i miei complimenti.</p>
            <p>- Calmi, sono scherzi di cattivo genere.</p>
            <p>- Dica che sarà un equivoco.</p>
            <p>- Il conte Riccardo Keptsky, tenente negli ussari della Guardia,
                                        non può essere confuso con nessun altro.</p>
            <p>- Negli ussari della Guardia? ma è lui!</p>
            <p>Si guardarono in faccia, pallidi. Lydia tremava come una foglia;
                                        l'avvocato sentiva tutta la responsabilità delle sue parole;
                                        ma senza uscire dalla abituale freddezza soggiunse:</p>
            <p>- Non ritiro quello che ho detto a proposito del tenente Riccardo
                                        Keptsky, obbligato a dare le sue dimissioni di ussero della
                                        Guardia per malafede e debiti di giuoco. Resta a stabilire
                                        l'identità del suo fidanzato, ed è quello che io farò, se me
                                        lo permette in nome della vecchia amicizia.</p>
            <p>Un tremito nervoso contraeva a Lydia gli angoli della bocca,
                                        mentre stracciava colle dita la seta del suo ventaglio.</p>
            <p>- Calmi, se non fosse lei che mi parla, lei che conosco da
                                        quindici anni, lei che ha visto morire mia madre.... le
                                        giuro, non l'avrei lasciata finire.</p>
            <p>- Ed io lo giuro che, l'interesse che le porto, non basterebbe a
                                        farmi uscire da una stoica indifferenza, se in fondo al mio
                                        cervello di scettico non ci fosse ancora una coscienza di
                                        onest'uomo.</p>
            <p>Si lasciarono male, irritati, diffidenti. Lydia pianse tutta la
                                        sera, e avrebbe voluto sfogarsi con don Leopoldo, ma don
                                        Leopoldo non capiva niente. Allora decise di andare
                                        l'indomani a trovare Thèa, raccontarle tutto e chiederle
                                        consiglio. </p>
            <p>Giunse alla Villa in uno stato da far pietà. </p>
            <p>Ogni viale, ogni albero, ogni sentiero le rammentavano i bei
                                        giorni passati, quel recente incanto di un amore che l'aveva
                                        dominata tutta. Rivedeva Keptsky, la sua nobile fronte, i
                                        suoi occhi belli e luminosi, e il sorriso e la voce. -
                                        Impossibile! - mormorava tra sé - impossibile! Eppure aveva
                                        un affanno al petto che la schiantava.</p>
            <p>Fu ricevuta dalla contessa Colombo, la quale disse essere sua
                                        figlia leggermente indisposta, non poter vedere nessuno, ma
                                        che certamente avrebbe fatta un'eccezione per lei.</p>
            <p>Dopo mezz'ora comparve Thèa. Entrò nel salotto, e corse subito ad
                                        abbassare tutte le cortine, gridando che c'era una luce da
                                        acciecare; poi abbracciò Lydia con grande espansione, con un
                                        entusiasmo esagerato; e incominciò a parlare a parlare
                                        vorticosamente, con una eccitazione di tutti i nervi, con la
                                        voce che strideva. Lydia, prostrata, le chiese se sapeva
                                        nulla; al che la baronessa rispose che certi segreti non si
                                        possono tenere celati, ch'ella si era accorta fin dal
                                        principio dell'impressione fatta sul cuore di suo cugino,
                                        ch'ella stessa lo stava spronando a dichiararsi, e nulla la
                                        colmava di maggior gioia che un simile matrimonio. Tornò ad
                                        abbracciarla, baciandola sonoramente sulle guancie.</p>
            <p>Lydia rinasceva, le si allargava il cuore. Ah! come aveva potuto
                                        dubitare di lui! E su che appoggio? Per delle ciarle di
                                                <foreign xml:lang="en">club</foreign>, per un
                                        pettegolezzo volgare. Arrossiva adesso.</p>
            <p>Per nulla al mondo avrebbe osato ripetere a Thèa quelle calunnie.
                                        Le disse appena, vergognandosi dell'insinuazione:</p>
            <p>- Tu lo conosci bene?</p>
            <p>- Riccardo?.. come un fratello; l'onore e la lealtà
                                        personificati. Non è ricco....</p>
            <p>- Oh! - interruppe Lydia con un gesto vivace.</p>
            <p>Si intrattennero ancora, diffusamente, sul matrimonio. La
                                        baronessa aveva annunziato il suo ritorno definitivo a
                                        Vienna, ma dietro insistenza di Lydia promise di fermarsi
                                        per farle da madrina.</p>
            <p>- Sacrifico l'amor materno all'amicizia - soggiunse con enfasi; -
                                        sono due mesi che mio figlio mi aspetta, ma aspetterà
                                        ancora. Voglio condurti io all'altare.</p>
            <p>Lydia lasciò la Villa in un'estasi beata. Era come se avesse
                                        subita una operazione da cui dipendeva la sua vita. Il
                                        giorno dopo venne Keptsky tenero, amoroso, con un velo di
                                        malinconia che lo rendeva irresistibile. Lydia, che si
                                        sentiva in arretrato d'amore e quasi colpevole di lesa
                                        fiducia, lo accolse con tutte le sue grazie.</p>
            <p>- Mi sembrate triste? </p>
            <p>- Un po'.</p>
            <p>- Tristezza e amore possono dunque andare d'accordo?</p>
            <p>- Più spesso di quanto si creda. Ho ricevuto una brutta notizia. </p>
            <p>Ella principiò a tremare, ma si chetò subito, quando seppe che si
                                        trattava di una perdita di denaro.</p>
            <p>- Se non è che questo!</p>
            <p>- Mi amereste anche se fossi povero, Lydia?</p>
            <p>Che raggio celeste ne' suoi occhi! Un'ombra soavissima ne
                                        smorzava l'ardore, mentre stringeva le mani della sua
                                        fidanzata, continuando a voce bassa e fervente, la voce di
                                        un fanciullo che si confessa per la prima volta.</p>
            <p>- Temo di non essere degno di voi.</p>
            <p>- Oh! Riccardo....</p>
            <p>- Ho avuto una gioventù dissipata; sono stato imprudente,
                                        avventato, mi sono creato molti nemici.</p>
            <p>Lydia era indignata per la malignità del mondo. Ecco dunque tutte
                                        le colpe di Keptsky: imprudente, avventato; e se ne
                                        confessava come di falli gravi, spontaneamente.</p>
            <p>Avrebbe voluto esser regina per innalzarlo fino a lei. Quelle
                                        confidenze accrescevano il suo amore, mettendogli accanto
                                        una compassione, un desiderio di riabilitarlo, di
                                        compensarlo. Lydia era ben fatta per sfidare la società, e
                                        meglio di chiunque poteva comprenderne l'odio.</p>
            <p>Egli le parlò a lungo dei suoi dissesti finanziari, dell'avere
                                        abbandonato il reggimento per un puntiglio d'onore; e de'
                                        suoi progetti per l'avvenire e del desiderio di vivere il
                                        loro primo anno di matrimonio in Podolia, nell'antica casa
                                        de' suoi avi.</p>
            <p>Lydia acconsentiva a tutto, in silenzio, rispondendo appena alle
                                        sue strette di mano, col cuore così gonfio di tenerezza che
                                        non poteva esprimersi in altro modo.</p>
            <p>La storia di Keptsky non era la sua? Incompreso, viziato
                                        solitario in mezzo alla gente, troppo nobile per piegarsi
                                        alle bassezze dei più, indipendente, temerario, fiero,
                                        sdegnoso. Piccole lagrime le colavano dagli occhi lungo le
                                        guance. I vili! I vili! Mesceva la sua vita a quella di
                                        Keptsky; rinnovava i suoi dolori, i suoi disinganni per
                                        dividere meglio quello di lui, e in tale cruccio profondo,
                                        una profonda contentezza le veniva, pensando che il destino
                                        li aveva riuniti, che tutto si poteva ancora dimenticare,
                                        cancellare, che sarebbero così felici da non avere nemmeno
                                        più odio per il mondo, ma solo un grande, un infinito
                                        oblio....</p>
            <p>Non ricordava né Calmi, né le sue accuse, quando ricevette un
                                        laconico bigliettino dell'avvocato: "Vi è un solo Riccardo
                                        Keptsky, il quale non è conte, non è tenente degli ussari
                                        poiché ne venne cacciato, e non è nemmeno un uomo onesto
                                        avendo truffato al giuoco." Lydia rispose: "Non riconosco a
                                        nessuno, nemmeno ad un antico amico, il diritto di
                                        calunniare l'uomo che io stimo più di tutti al mondo."</p>
            <p/>
            <p>Calmi non replicò, nè per lettera nè a voce. Evidentemente la sua
                                        intenzione non era quella di ingolfarsi in un delicato
                                        affare di famiglia.</p>
            <p>Intanto Lydia pensava: Come si fa presto ad esagerare! Una
                                        leggerezza, un'infrazione di disciplina, un momento
                                        esaltato, un colpo di avversa fortuna, ed eccoti un uomo a
                                        terra; gli si contesta perfino il titolo di nobiltà. Senza
                                        fatica, le tornavano alla mente le numerose circostanze che
                                        l'avevano gettata anch'essa in balia dell'opinione pubblica,
                                        e rideva di un riso mordace, fatto di sprezzo.</p>
            <p>Non era conte. E quand'anche? la nobiltà l'aveva scritta in viso,
                                        più di chiunque era degno di portarne i distintivi. A voler
                                        rivedere le buccie a tutti quelli che inalberano una corona
                                        sulle loro carte da visita, ci sarebbe da distruggere mezza
                                        nobiltà. Faceva spalluccie, tra nauseata e indifferente.</p>
            <p>E poi pensava ancora: Ha commesso degli sbagli? Non ha pagato
                                        forse un debito di giuoco? Oh! i grandi delitti del codice
                                        mondano. Ha... (cercava nella sua mente qualche cosa di più
                                        grave ancora, ma crollando la testa concludeva): Ebbene,
                                        fosse pure colpevole, io lo amo. Non è una bella parte
                                        dell'amore il perdono? Non ha detto Gesù: Chi è senza colpa
                                        getti la prima pietra?</p>
            <p>
               <emph rend="italic">Cacciato dal reggimento</emph>: Queste
                                        parole tornavano a vibrare nei nervi di Lydia, ad
                                        assolutoria terminata, e un sudor freddo le bagnava le
                                        tempie. Si figurava Keptsky avvilito, fatto segno ai
                                        sarcasmi, obbligato ad abbassare quella bellissima testa, e
                                        fuggire, andare in esilio solo, abbandonato.... Tutti i suoi
                                        nervi si stendevano, battuti; dal cuore le saliva un'onda
                                        impetuosa che le faceva groppo in gola, e si scioglieva poi,
                                        scompariva alle estremità, dandole l'impressione di essere
                                        dissanguata. Le braccia le cadevano lente, moveva le labbra
                                        sulle quali sembravano volare in silenzio delle preghiere e
                                        dei baci. Non poteva, non poteva condannarlo!</p>
            <p>E dopo avere accolto Keptsky colpevole, sentiva di amarlo ancora
                                        di più. Una specie di furore appassionato la attaccava a
                                        quest'uomo che ella difendeva in faccia al mondo e in faccia
                                        a sé stessa. Keptsky senza macchia apparteneva ancora alla
                                        società; così era tutto suo. Ella fremeva, gettando questo
                                        guanto di sfida all'ipocrita società, poiché l'odio che
                                        fermentava in fondo del suo amore le prestava forze da
                                        Titano.</p>
            <p>Il disgusto della vita le faceva apparire divino l'amore che ella
                                        non aveva mai conosciuto, e che la dominava con tutta la
                                        violenza delle passioni in ritardo. Il tempo perduto la
                                        incalzava; la minaccia dei capelli bianchi le diceva:
                                        affrettati a godere. E Keptsky era ai suoi piedi, ardente,
                                        innamorato, bello come un bel sogno.</p>
            <p>Egli aveva lasciato la Villa di sua cugina per stare in città,
                                        accanto alla fidanzata, dalla quale andava due volte al
                                        giorno. In meno di una settimana fece la conquista di don
                                        Leopoldo, per modo che il povero vecchio aspettava Keptsky
                                        con una impazienza quasi uguale a quella di Lydia. Siete un
                                                <foreign xml:lang="fr">charmeur</foreign>, diceva
                                        Lydia a Keptsky. Sui miei libri di bambina mi ricordo di
                                        aver visto un incantatore di serpenti; voi gli somigliate un
                                        poco. Egli sapeva accarezzare le piccole debolezze di don
                                        Leopoldo; aveva l'arte di interessarlo lasciandolo parlare e
                                        fingendo una attenzione scrupolosa. Sembrava che egli,
                                        Keptsky, l'elegante giovane della fine del secolo, fosse
                                        contemporaneo al vecchio gentiluomo, tanto sapeva vestire lo
                                        spirito di quei tempi lontani, fondersi, immedesimarsi colle
                                        rimembranze e coi rimpianti di lui.</p>
            <p>Una impressionabilità fina, geniale, una delicatezza da mimosa,
                                        una intelligenza sottile, pronta ad afferrare tutte le
                                        sfumature del pensiero, erano queste le doti speciali di
                                        Keptsky, le doti esterne che si univano alla sua grande
                                        bellezza slava.</p>
            <p>Quando Keptsky non era presente, don Leopoldo e sua nipote ne
                                        parlavano, esaltandosi a vicenda, scoprendogli ogni giorno
                                        nuove attrattive. Dalla Villa poi giungevano, un dì sì e
                                        l'altro no, dolci bigliettini di Thèa, pieni di lieti
                                        pronostici, con lamenti rassegnati e discreti, perchè
                                        Keptsky non si lasciava più vedere.</p>
            <p>Si era già scritto per le carte di regola; il matrimonio fissato
                                        ai primi di ottobre; tutto scorreva liscio, blando, senza
                                        intoppi, in un cielo sereno.</p>
            <p>Lydia si occupava del corredo colla sua lunga esperienza di
                                        civettuola; avrebbe voluto poter riunire in un fascio tutte
                                        le armi de' suoi trionfi passati, se non che l'enumerazione
                                        non era facile, e certe bizzarrie che a vent'anni erano
                                        state coronate dal successo, come le avrebbe arrischiate e
                                        trentatrè?</p>
            <p>Il rimpianto di una giovinezza perduta, perduta così inutilmente,
                                        si mesceva alla gioia di questi preparativi. Come era stata
                                        fresca, viva! Come erano stati folti i suoi capelli! e
                                        bianchi i suoi denti! e il suo collo rotondo!</p>
            <p>Oh! se ella potesse dare a Keptsky, oltre il cuore, l'avvenenza
                                        intatta, l'avvenenza di una volta; essere sua per l'affetto
                                        e per il piacere, essere l'amore, ma anche la passione, ma
                                        anche il tripudio di due giovinezze!</p>
            <p>Non era innocente; sapeva la larga parte che tengono i sensi
                                        nell'amore dell'uomo, e, cresciuta al culto della forma,
                                        adorava troppo il bello per non crederlo indispensabile.
                                        Baciava le sue mani, ringraziandole quasi per essersi
                                        conservate in tutta la purezza delle linee. Si consultava
                                        davanti allo specchio, provava e riprovava acconciature.
                                        Certi giorni, certe ore, la sua bellezza aveva degli
                                        improvisi fulgori; meriggi autunnali dal colorito intenso di
                                        porpora e d'oro, dove la natura sembra raccogliere tutte le
                                        sue forze nel vigore disperato della tavolozza, profondendo
                                        il vermiglio ai frutti, il biondo alle messi, la voluttà
                                        negli occhi della donna.</p>
            <p>Dopo essersi lavata con acqua odorosa, sparse le guancie di
                                        polvere di riso, messa una leggera tinta di carminio sulle
                                        labbra, una sfumatura sotto gli occhi, un abito che le stava
                                        bene, lasciava lo specchio soddisfatta, e nell'espansione
                                        del contento, i suoi occhi brillavano, il sorriso si
                                        schiudeva fresco come una volta. Ma lei sola conosceva gli
                                        scoramenti della sera, quando nella sua camera la luce
                                        spietata delle candele segnava bruscamente le ombre,
                                        mettendo in rilievo le angolosità. Era un affanno pauroso ad
                                        ogni velo che cadeva, una contemplazione insistente, minuta,
                                        e nello stesso tempo sbigottita e indignata, come di avaro
                                        che trova lo scrigno vuoto.</p>
            <p>Chi aveva appassito la sua bellezza? Non i baci, non le carezze
                                        ardenti che bruciano le carni nell'ora del delirio e
                                        sembrano lasciare il solco; non i desideri che maturano le
                                        estasi degli amplessi, e dissolvono in un istante la vita di
                                        molti anni. Ella, vergine e pura, non si era data all'amore;
                                        il tempo l'aveva presa.</p>
            <p>Oh! tornare indietro, tornare indietro!</p>
            <p>Questo l'anelito supremo, il grido straziante di Lydia.</p>
         </div>
         <div type="chapter" xml:id="IT188820" n="20">
            <head>XX</head>
            <p>Prima di affiggere le pubblicazioni, don Leopoldo volle riunire
                                        ad una serata gli amici intimi, per annunciare in forma
                                        ufficiale il matrimonio.</p>
            <p>Vennero Calmi, Lante, i Castel Gabbiano, uno degli Strutti, la
                                        contessa Colombo, Thèa pavoneggiando la sua importanza di
                                        madrina. Lydia aveva scritto un bigliettino affettuosissimo
                                        alla signora Avella, invitandola, ma Eva era in puerperio;
                                        le rispose augurandole ogni possibile felicità.</p>
            <p>Quella pubblica presentazione di Keptsky fu per Lydia un vero
                                        trionfo. Tutti la complimentavano, lasciandosi dietro
                                        occhiate di ammirazione e d'invidia all'indirizzo di
                                        Keptsky, che erano per lei la più squisita soddisfazione,
                                        quasi una rivincita sul maritarsi così tardi.</p>
            <p>Si avvicinò a Calmi, sorridendo dall'alto della sua felicità,
                                        agitando un ventaglio di velo nero su cui erano dipinti
                                        degli amorini.</p>
            <p>- Le ho perdonato, sa; siamo generosi. Non le voglio nemmeno
                                        chiedere, per non vederla confusa, il suo giudizio personale
                                        sul mio fidanzato.</p>
            <p>Calmi non rispose subito, ma la guardò con una serietà così piena
                                        di commiserazione che ella sentì vacillare la propria
                                        fermezza,</p>
            <p>- Vediamo, cattivo scettico, perchè mi vuol turbare queste ore di
                                        gioia?</p>
            <p>Sedette accanto a lui, dolce, carezzevole, coll'intenzione di
                                        persuaderlo. Era il suo più vecchio amico, dopo tutto, e
                                        quella freddezza, quel disprezzo, non potevano lasciarla
                                        indifferente.</p>
            <p>- Calmi, sia ragionevole; le pare ch'io possa dare molto peso a
                                        questioni di titoli, di debiti, di follie giovanili, quando
                                        il colpevole, ravveduto, mi dedica tutta la sua vita, tutto
                                        il suo amore?</p>
            <p>- Senta - disse Calmi, facendo uno sforzo per dominarsi - non è
                                        il momento per discorrere di queste cose; del resto, non mi
                                        ascolterebbe, non è vero? Quand'anche le dicessi che egli
                                        è....</p>
            <p>Si frenò a tempo. Un pallore livido invadeva le guance di
                                        Lydia.</p>
            <p>- Vede bene, <emph rend="italic">cara amica</emph>, che non è
                                        ancora abbastanza forte per sostenere la verità.</p>
            <p>Non l'aveva mai chiamata, cara amica; una compassione profonda lo
                                        commoveva suo malgrado.</p>
            <p>- Sarò forte, ma.... non ora. Ha ragione lei, non ora.</p>
            <p>Si alzò di scatto, correndo correndo come una macchina montata,
                                        finché cadde quasi nelle braccia di Thèa.</p>
            <p>- Bellina mia, come sei pallida! - esclamò la baronessa,
                                        accomodandole maternamente i capelli sulla fronte.</p>
            <p>- Dimmi che mi vuoi bene, Thèa, ho bisogno di sentirmelo
                                        ripetere.</p>
            <p>- Ecco uno che te lo ripeterà meglio.</p>
            <p>Con un gesto grazioso la baronessa indicò Keptsky, che si avanzò
                                        sorridendo verso la sua fidanzata; ed egli pure disse,
                                        cambiando subito il sorriso in un affanno ansioso:</p>
            <p>- Siete pallida, mia Lydia.</p>
            <p>Non ebbe bisogno di aggiungere altro. Guardandolo, Lydia
                                        dimenticò le parole di Calmi.</p>
            <p/>
            <p>Ma passò la notte, venne l'indomani, le parole gravi di Calmi le
                                        tornavano alla memoria. Avesse avuto una madre, un fratello
                                        a cui affidarsi....</p>
            <p>Ad ogni modo, volle togliersi la spina. Lo mandò a chiamare,
                                        pregandolo, per quanto stimava di più al mondo, di dirle
                                        tutto quello che sapeva a proposito di Keptsky.</p>
            <p>L'avvocato vide che non era più il caso di indietreggiare né di
                                        mascherarsi dietro mezze parole. Si trovava davanti a un
                                        dovere di galantuomo; egli era in obbligo di chiarire la
                                        verità a quella fanciulla che gliela domandava, sul punto di
                                        firmare il suo avvenire.</p>
            <p>- Quello che mi chiede è serio, molto serio. Non so se altri nel
                                        mio caso accetterebbe la responsabilità di distruggere una
                                        fede così viva. Io l'accetto. Se avessi una sorella, se
                                        questa sorella stesse per isposare Riccardo Keptsky, io le
                                        direi, come dico a lei, Lydia Valdora: Keptsky è un
                                        ipocrita.</p>
            <p>Era preparato a vedere Lydia in deliquio, ma non ne fu nulla.
                                        Stette ritta nella sua poltroncina, le dita aggrappate a'
                                        bracciuoli, le labbra contratte, gli occhi dilatati -
                                        relativamente tranquilla. Con un filo di voce gli
                                        chiese:</p>
            <p>- Le prove?</p>
            <p>- Senza beni di fortuna, avvezzo ad una vita brillante, dopo
                                        essersi retto per molto tempo sulla fortuna del
                                        giuoco....</p>
            <p>Lydia interruppe con asprezza:</p>
            <p>- Queste non sono prove.</p>
            <p>- Obbligato infine a dare le dimissioni di ufficiale, disperato,
                                        senza un soldo, rovinato nella riputazione, venne in Italia
                                        dalla sua amante, baronessa Won Stern....</p>
            <p>- Le prove, le prove - mormorava Lydia soffocata.</p>
            <p>- Le prove verranno. Intanto consideri la situazione: da una
                                        parte Keptsky disperato alla vigilia del suicidio;
                                        dall'altra l'amante che non può salvarlo, che non ha mezzi
                                        disponibili, avendo già speso per lui somme enormi e fra
                                        loro, ingannata e tradita da entrambi....</p>
            <p>Ella fece un gesto supplichevole. Troppe volte aveva subita
                                        l'umiliazione di sapersi amata per i suoi denari; questa
                                        volta non poteva sopportarla. Le sembrava di fare un cattivo
                                        sogno dal quale tentava invano destarsi; le venivano dinanzi
                                        agli occhi scene passate, dettagli che prima le erano parsi
                                        insignificanti, occhiate, parole a voce bassa, segni di
                                        convenzione; l'agitazione di Thèa per l'arrivo di Keptsky, i
                                        loro colloqui intimi, e quella sera in cui li aveva sorpresi
                                        accanto al pianoforte....</p>
            <p>Vedendola così assorta, Calmi pensò che ella combatteva l'estrema
                                        battaglia, e volle venire in suo aiuto con un argomento
                                        decisivo.</p>
            <p>- Infine - le disse - una prova chiara, inconfutabile di tutto
                                        ciò...</p>
            <p>Ma Lydia non lo lasciò finire. In preda ad una esaltazione
                                        dolorosa tese le braccia verso Calmi, col viso stravolto,
                                        tutta palpitante e contratta a guisa di naufrago che tenta
                                        afferrare l'ultima tavola di salvezza.</p>
            <p>- Non importa, non mi dica più nulla. Che abbia mancato alla
                                        parola, che abbia truffato, che sia fuggito come un ladro,
                                        che sia stato l'amante di Thèa, tutto tutto gli perdono. Ora
                                        è mio, capisce, Calmi? è mio, lo amo, lo voglio. Che importa
                                        a me quello che è stato? Che importano a me i giudizi del
                                        mondo? Io lo amo.</p>
            <p>Parlava convulsamente, a voce rotta e supplichevole, con gli
                                        occhi velati di lagrime.</p>
            <p>Calmi si sentiva a disagio, in quella parte di carnefice; era
                                        anch'egli un po' turbato. Le prese le mani lentamente, con
                                        molta dolcezza, scegliendo le parole che potessero ferirla
                                        meno; la venne persuadendo che non giovava illudersi,
                                        Keptsky essendo legato più che mai alla baronessa sua
                                        complice.</p>
            <p>- E allora - si pose a gridare Lydia sotto il parossismo di una
                                        improvvisa reazione, investendo l'avvocato - perchè non ha
                                        parlato prima? Perchè ha lasciato che il matrimonio si
                                        facesse pubblico? perchè non si è presentato lealmente,
                                        apertamente, in faccia a tutti, sostenendo la sua accusa? È
                                        dunque lei l'ipocrita che non ha il coraggio delle proprie
                                        opinioni, è lei che ferisce a tergo come i vili!</p>
            <p>- Si ricordi come ha ricambiato i miei primi avvertimenti; io non
                                        avevo nessun diritto per insistere. Allora poi conoscevo
                                        solamente la metà di queste accuse. Sulla fede di amici che
                                        hanno vissuto a Vienna nella medesima società di Keptsky, le
                                        dissi che egli era un cavaliere d'industria, o giù di lì. Da
                                        pochi giorni una circostanza, che a lei premerà poco di
                                        sapere, mi pose tra le mani tutto il nodo dell'intrigo.</p>
            <p>Lydia, che aveva ripreso un apparente dominio di sé stessa, lo
                                        pregò a spiegarsi interamente.</p>
            <p>- La baronessa, che lei crede stabilita alla Villa, è infatti
                                        alla Villa, per forma; ma viene in città tutti i giorni e si
                                        trova con Keptsky dalle due alle sei.</p>
            <p>- Le ore che egli non passa con me! - gemette Lydia; ma presa da
                                        una speranza ostinata, soggiunse: - Tuttavia, ciò non
                                        vorrebbe dire gran che; sono cugini, sono amici, hanno degli
                                        interessi comuni....</p>
            <p>- Per questo sì, ma è persuasa che se fossero interessi leciti
                                        non andrebbero a dibatterli in una camera d'affitto? Perdoni
                                        se non metto veli; non mi sembrano del caso.</p>
            <p>- Voglio vedere! - esclamò Lydia a un tratto.</p>
            <p>- Vedere che cosa?</p>
            <p>- Essi.</p>
            <p>- Sarebbe la prova più convincente - disse Calmi prontamente; -
                                        ma per vedere....</p>
            <p>Lydia, comprendendo la reticenza, ebbe un sogghigno pieno di
                                        sarcasmo:</p>
            <p>- Oh! non ho falsi pudori. Dovrebbe conoscermi e sapere che non
                                        indietreggio davanti a nulla. Mi conduca con sé.</p>
            <p>- Dove? - balbettò Calmi con imbarazzo.</p>
            <p>- In quella casa. È appunto l'ora.</p>
            <p>- Ma lei non sa....</p>
            <p>- So, so, non si preoccupi di questo.</p>
            <p>- Ma io vado per solito....</p>
            <p>- M'immagino anderà con un'altra compagnia. Oggi faccia
                                        penitenza. Non sono ancora tanto brutta da farla
                                        vergognare!</p>
            <p>L'ironia pungente, disperata dì quest'ultima frase colpì
                                        l'avvocato più che tutto il resto. Egli tentò ancora di
                                        smoverla da quel progetto arrischiato; ma Lydia gli si buttò
                                        ai ginocchi scongiurando, e quando egli l'ebbe rialzata, gli
                                        gridò coi denti stretti, risoluta:</p>
            <p>- Se non vuole darmi la prova che le domando, crederò che ella ha
                                        mentito.</p>
            <p>- Andiamo - disse Calmi.</p>
            <p/>
            <p>Sulla soglia di quella casa, Calmi fece arrestare la vettura da
                                        nolo che aveva presa per condurre seco Lydia.</p>
            <p>Ella, nervosa, voleva scendere subito, ma l'avvocato si lusingava
                                        ancora di poterla trattenere:</p>
            <p>- Aspetti. Li vedrà uscire. Qui è sicura.</p>
            <p>Per un momento Lydia si chetò, poi l'eccitazione la riprese,
                                        violentissima. Aveva visto dal fondo della via venire Thèa,
                                        a passi lenti e molli, facendo ciondolare l'ombrellino
                                        sull'indice. La sua maglia di lustri neri scintillava al
                                        sole.</p>
            <p>- È lei! - gridò, con una specie di urlo senza suono, che le si
                                        perdette nell'ugola.</p>
            <p>Thèa passò davanti alla carrozza, voltando la testa dall'altra
                                        parte; si fermò un secondo gettando una lunga occhiata in
                                        giro, indi scomparve rapidamente nella porta.</p>
            <p>- Egli non è venuto - disse Lydia.</p>
            <p>Un triste sorriso increspò le labbra dell'avvocato, vedendo come
                                        la povera creatura si attaccava alla speranza.</p>
            <p>- Egli è già di sopra.</p>
            <p>- Scendiamo allora. </p>
            <p>- Aspetti un po'.</p>
            <p>- No, no, scendiamo.</p>
            <p>Aperse violentemente lo sportello, trascinando l'avvocato.</p>
            <p>Lydia non vide nulla, né la scala, né l'uscio. Si trovò, più
                                        morta che viva, in uno stanzino sconosciuto, quasi buio, una
                                        specie di ripostiglio. Calmi l'aveva fatta sedere, e le
                                        stava accanto, tenendole le mani, come un operatore che
                                        conta le pulsazioni del paziente.</p>
            <p>Dal tramezzo sottilissimo, s'udiva nella camera attigua il
                                        bisbiglio di due voci. Lydia tratteneva il respiro. Erano
                                        parole staccate, che non si capivano bene; ma una voce
                                        chiara, a lei nota, disse a un tratto con accento spiccato:
                                                <foreign xml:lang="fr">Patience ma
                                        cherie</foreign>.</p>
            <p>- Basta, nevvero? - mormorò Calmi, sentendo le unghie di Lydia
                                        che gli penetravano nelle carni.</p>
            <p>Ella non rispose. Si era lanciata verso la parete, incollando
                                        l'orecchio. La voce di Thèa, strana, velata, mormorava
                                        parole inintelligibili. Lydia avrebbe voluto sfondare la
                                        parete contro la quale si aggrappava colle manine,
                                        graffiandosi e ferendo la pelle delicata; avrebbe voluto
                                        vedere, ma non ebbe bisogno di questo. Per il suo orecchio
                                        avido, ogni rumore era una parola distintissima. In quel
                                        buio, i gemiti avevano sillabe, i sospiri stessi vestivano
                                        una forma. Nessuna realtà impudicamente ostentata poteva
                                        essere più terribile di quella realtà che si credeva al
                                        sicuro e che aveva gettato ogni velo.</p>
            <p>A un tratto Lydia si staccò dalla parete girando su sé stessa, e
                                        cadde nelle braccia di Calmi, il quale la portò di peso in
                                        carrozza.</p>
            <p/>
            <p>Era già sera, ed egli non l'aveva ancora abbandonata un
                                        istante.</p>
            <p>- Grazie, Calmi: ella è buono, più buono di quanto avrei
                                        immaginato; ma è inutile....</p>
            <p>Dicendo "è inutile" Lydia si toccava il cuore, se lo sosteneva
                                        come un povero membro disfatto; stava vestita sul suo ampio
                                        letto in mezzo alle tede della coperta e ai lacci di amore,
                                        il cui vivo azzurro risaltava nell'ombra viola dei
                                        cortinaggi, facendo cornice al viso che sembrava di
                                        cera.</p>
            <p>Egli stesso non sapeva in qual modo consolarla, sentendo la
                                        impotenza delle parole davanti a quella disperazione
                                        terribilmente muta. A intervalli, dopo un silenzio penoso,
                                        tentava le parole: rassegnazione, coraggio.... Ma Lydia lo
                                        interrompeva, con un gesto; finalmente, quasi rispondendo a
                                        tutto ciò che egli non aveva potuto dire, mormorò piano,
                                        interrompendosi sovente per respirare:</p>
            <p>- Vede il vantaggio di coloro che sono abituati a soffrire?... io
                                        non posso, non posso! E il vantaggio di quelli che credono?
                                        e di quelli che amano? Io non posso, non posso; non amavo
                                        che lui!</p>
            <p>- La vita è lunga, amica mia; verrà la consolazione, verrà
                                        l'oblio.</p>
            <p>- Ho finito di vivere.</p>
            <p>- Vi sono pure tante ragioni per riprincipiare....</p>
            <p>- Non io.... Ho provato ogni cosa. Perchè dovrei rassegnarmi?...
                                        Perchè dovrei lottare? Non ho nessun ideale che mi sostenga;
                                        non ho nemmeno più la possibilità di godere, perchè, guardi,
                                        i capelli bianchi incominciano....</p>
            <p>Parve a lui un rimprovero l'amarezza di quella frase? o vide in
                                        essa la condanna di quello scetticismo che atterra, e non
                                        riedifica?</p>
            <p>Egli abbassò la fronte, scorato.</p>
            <p>Un'ora trascorse ancora. Lydia chiese:</p>
            <p>- Quante sono le ore?</p>
            <p>- Dieci. Vuole coricarsi?</p>
            <p>- Sì.</p>
            <p>- Domani discorreremo.</p>
            <p>Lydia non rispose. Scese dal letto, barcollando un po'. Un lume
                                        era acceso dietro il paravento, e nel cerchio della luce
                                        qualche cosa scintillava sul tavolino, qualche cosa che
                                        Lydia guardò con insistenza; ma avendole chiesto l'avvocato
                                        che cosa cercasse, rispose:</p>
            <p>- Nulla.</p>
            <p>Lo accompagnò sull'uscio, pallidissima, eppure ferma.</p>
            <p>- Le mando la cameriera?</p>
            <p>- No. Dica pure in anticamera che non ho bisogno di nessuno.
                                        Grazie.</p>
            <p>Calmi stava per uscire. Lydia lo richiamò, gli pose le mani sulle
                                        spalle e, così, a un palmo dal suo viso, gli disse,
                                        tenendogli gli occhi negli occhi:</p>
            <p>- Per un gran pezzo ella ebbe cattiva opinione di me,
                                        vero?...</p>
            <p>- Verissimo - rispose Calmi, quasi contento ch'ella potesse
                                        pensare ad altro. - Ma ora no, ora....</p>
            <p>- Sì, ora mi vuole un po' di bene.... Troppo tardi! tutto troppo
                                        tardi!</p>
            <p>Sorrise amaramente.</p>
            <milestone unit="section"/>
            <p>..................................................................................................................</p>
            <p/>
            <p>La mattina seguente, accorrendo coll'animo pieno d'agitazione e
                                        di tristezza, Calmi trovò l'appartamento aperto, i servi
                                        piangenti, la camera di Lydia trasformata in cappella
                                        funebre, con due ceri accanto al letto, e ai piedi di questo
                                        don Leopoldo, senza lagrime, cogli occhi imbambolati.</p>
            <p>Ella giaceva composta sui guanciali: le sue manine abbandonate
                                        sulla sponda, gli occhi chiusi, i capelli sciolti lungo il
                                        petto, tutto il volto di una pallidezza marmorea che ne
                                        accentuava il tipo delicato. Da un nastrino nero che le
                                        cingeva il collo un diamante scintillava; era ancora
                                        vestita.</p>
            <p>La cameriera sollevò un lembo della coperta, mostrando a Calmi
                                        una chiazza di sangue al posto del cuore e, sul tavolino, il
                                        piccolo revolver, che sembrava un gioiello uscito
                                        dall'astuccio di velluto.</p>
         </div>
      </body>
      <back xml:id="IT188821">
         <div type="liminal">
            <div type="liminal">
               <head>Appendice</head>
               <div type="letter">
                  <head>Lettera di Federico de Roberto a Neera</head>
                  <head>(I)</head>
                  <p>Busta - Alla Signora Anna Radius </p>
                  <p>via Sant'Eufemia, 2 </p>
                  <p>Milano</p>
                  <p>Catania 3 Maggio '88</p>
                  <p>Gentilissima Signora, la Sua graditissima lettera
                                                  mi giunse con qualche ritardo, essendo stata
                                                  indirizzata a Palermo invece che a Catania, dove
                                                  io ho il mio domicilio. Mi vorrà quindi tenere per
                                                  iscusato se non Le ho prima d'ora espresso la mia
                                                  gratitudine per le molte cose gentili che ha
                                                  voluto dirmi a proposito di quell'articoletto. Io
                                                  sono ben dolente di non aver potuto discorrere di
                                                  Lei e del Suo libro più a lungo, come il soggetto
                                                  avrebbe comportato, ed io sentivo; ma ho dovuto
                                                  contenermi nei limiti imposti alla letteratura dal
                                                  giornalismo quotidiano. Vuol dire che aspetterò
                                                  con tanta maggiore impazienza un Suo nuovo
                                                  romanzo, che per l'amore dell'arte spero non debba
                                                  molto tardare. Le spedisco, insieme con la
                                                  presente, due esemplari del G. di S. [Giornale di
                                                  Sicilia] i soli che ho potuto qui trovare; se Le
                                                  ne occoressero degli altri scriverò a Palermo;
                                                  sarà per me un'occasione desiderata di esserle
                                                  utile. Voglia aggradire frattanto, gentilissima
                                                  Signora, l'attestato della mia devozione più
                                                  cordiale.</p>
                  <p>F. de Roberto</p>
               </div>
               <div type="chapter">
                  <head>(II)</head>
                  <p>Accade assai di rado che una pubblicazione
                                                  italiana attiri notevolmente l'attenzione del
                                                  pubblico, perchè io possa lasciar passare
                                                  inosservata in queste rapide rassegne l'opera
                                                  recente di Neera, quantunque un egregio
                                                  collaboratore di questo giornale ne abbia parlato
                                                  per conto suo alcun poco. L'aspetto sotto il quale
                                                  io intendo di esaminare Lydia non è, precisamente,
                                                  identico a quello da cui prendeva le mosse il
                                                  Barbiera; procurerò da canto mio di considerare il
                                                  nuovo romanzo come una fase dell'evoluzione
                                                  artistica della giovane scrittrice, e il Giornale
                                                  di Sicilia, del resto consente ai suoi redattori
                                                  una benintesa larghezza di opinioni. E chissà se
                                                  nella larga discussione delle opere dell'ingegno,
                                                  nel graduale e quotidiano iniziamento del pubblico
                                                  alle questioni d'arte non consista appunto il
                                                  rimedio contro la lamentata stagnazione della
                                                  nostra produzione letteraria?...</p>
                  <p>Bisognerebbe, intanto, che i critici dessero un
                                                  esempio col lasciar da parte la compiacente
                                                  ricerca delle possibili e delle impossibili
                                                  derivazioni delle opere italiane dalle
                                                  straniere.</p>
                  <p>Poiché Balzac ha studiato nella sua Eugénie
                                                  Grandet un tipo di fanciulla borghese, Neera avrà
                                                  commesso un plagio studiando in Teresa un simile
                                                  tipo. Chérie di Edmondo de Goncourt é l'analisi di
                                                  un carattere di fanciulla aristocratica, Lydia
                                                  della nostra autrice sarà perciò calcata sulla
                                                  falsariga francese...</p>
                  <p>Argomentazioni simili hanno un valore
                                                  discutibile; poiché, quando pure il soggetto
                                                  impreso a trattare da uno scrittore fosse, in ogni
                                                  sua parte, identico a quello trattato da un altro,
                                                  la differenza dei processi tecnici, della
                                                  composizione, della fattura, dello stile,
                                                  basterebbe da sola a costituire una originalità; e
                                                  quando pure gli stessi processi tecnici, fossero
                                                  comuni, vi può sempre essere qualcosa,
                                                  un'intenzione, un'intonazione, un sapore speciale
                                                  per cui il temperamento differente di ciascun
                                                  artista si riveli.</p>
                  <p>Ora, nel caso di Neera, il solo punto di contatto
                                                  che possa stabilirsi fra la sua Lydia e Chérie è
                                                  questo: che entrambe le eroine sono due strane
                                                  fanciulle cresciute in un ambiente elevato e
                                                  raffinato, veri fiori da serra calda, belli d'una
                                                  bellezza artificiale, ed incapaci di resistere
                                                  alle intemperie del cielo scoperto.</p>
                  <p>Ma l'ambiente in cui le due fanciulle crescono,
                                                  ma la loro educazione, i casi per cui esse
                                                  passano, il loro modo di apprenderli, la loro
                                                  fine: tutto è perfettamente diverso. Basterà dir
                                                  questo soltanto: che mentre Chérie muore, a 19
                                                  anni, naturalmente, di clorosi, di mancanza
                                                  d'amore, Lydia si uccide a 33 anni quando un fosco
                                                  dramma le si annoda dintorno. Dire che il Goncourt
                                                  ha descritto, prima di Neera, la fanciulla
                                                  aristocratica, equivale ad ergere un caso
                                                  particolare in tipo astratto. Vi sono, nella
                                                  realtà, delle fanciulle aristocratiche che si
                                                  chiamano con molti nomi diversi; non vi è la
                                                  fanciulla aristocratica, un essere generale, ma
                                                  riconoscibile ed individualizzabile.</p>
                  <p>Il Goncourt ha analizzata una fanciulla che si
                                                  chiama Chérie, Neera un'altra che si chiama Lydia;
                                                  e se è lecito discutere della scelta
                                                  dell'argomento, quella della scrittrice italiana è
                                                  più legittimata, poiché si tratta di una donna che
                                                  studia carattere di donna. Vi é infatti, una
                                                  sessuazione psicologica degli esseri, come ve n'è
                                                  una fisiologica, e tutto lo studio e tutta
                                                  l'analisi non riusciranno mai a far cogliere ad un
                                                  uomo gli aspetti mutabili, reconditi,
                                                  caratteristici, che sono speciali alla natura
                                                  muliebre e viceversa. Il Goncourt, nella
                                                  prefazione del suo romanzo, dice espressamente che
                                                  egli ha avuto ricorso a confessioni di donne; e
                                                  non ultimo difetto dell'opera sua è questo mettere
                                                  assieme una figura con tratti cavati da tante
                                                  figure diverse. A scrivere il romanzo di una
                                                  donna, Neera è naturalmente disposta meglio che
                                                  ogni altro scrittore; ora è quistione di vedere
                                                  l'arte che ella pone in opera. - Diciamolo subito:
                                                  l'evoluzione dell'ingegno della scrittrice
                                                  lombarda è vicina al suo termine ed a raffrontare
                                                  Lydia con L'addio o con Un nido, si misura tutta
                                                  la lunga via che ella ha pazientemente percorsa.
                                                  Dall'arte delicata, ma compiacentesi troppo nelle
                                                  vaporosità oltre-reali, nei tipi foggiati un po'
                                                  di maniera, nell'insistente intervento personale
                                                  della scrittrice, che è nei suoi primi romanzi, a
                                                  quest'arte più nuda ma più forte, fondata
                                                  sull'osservazione, esaminante tutte le
                                                  manifestazioni della realtà, procedente più
                                                  obbiettivamente, il progresso è notevolissimo.</p>
                  <p>Parecchi anni or sono, discorrendo dell'autrice,
                                                  il Capuana scriveva: "Resta a vedere se queste
                                                  belle forze, messe al contatto della realtà,
                                                  resisteranno. Dopo le prove date, saggi d'ingegno,
                                                  esercizii di muscolatura e di scioltezza di mano,
                                                  si vorrà veder uscire la Neera dal mondo un po'
                                                  artifiziale dove si è compiaciuta finora. Si vorrà
                                                  vederle aprir la finestra perchè in quel suo
                                                  studiolo entrino e la luce sfacciata delle vie,
                                                  com'ella dice, o il rumore assordante della vita
                                                  che purtroppo non somiglia in nulla, o assai poco,
                                                  a quello che si sente nel delizioso nido..."A
                                                  contatto della realtà, le forze della scrittrice
                                                  hanno resistito; si sono anzi sviluppate di più.
                                                  Lydia è una figura di carne e d'ossa, studiata in
                                                  ogni suo lato, sorgente viva dal complesso degli
                                                  atti e dei fatti che l'autrice accumula
                                                  sapientemente.</p>
                  <p>Guastata da un'educazione falsa per colpa della
                                                  madre debole ed ignorante e di un vecchio zio
                                                  troppo compiacente, i suoi capricci sono leggi, le
                                                  stravaganze di ogni genere approvate; la ricchezza
                                                  contribuisce ad acuire il gusto di un lusso
                                                  raffinatamente smodato. Le maniere sciolte, i
                                                  discorsi liberi, la continua compagnia degli
                                                  uomini scandalizzano la società, pronta sempre a
                                                  mostrarsi severa contro chi è senza difesa. Ella
                                                  rifiuta parecchi matrimonii; non sa amare, né può,
                                                  immersa com'è in una vita di godimenti, di
                                                  continuo moto; si lascia invece corteggiare,
                                                  rimanendo impassibile in mezzo alle seduzioni e
                                                  conservando intatto il suo candore di vergine. Io
                                                  non so quanti fra i nostri scrittori potrebbero
                                                  superare le difficoltà della composizione del
                                                  carnet della fanciulla, di quel giornale di
                                                  memorie che ci fa scendere nel fondo e nel
                                                  profondo del suo carattere, con note così vere,
                                                  così umane, volevo dire così femminili!</p>
                  <p>Alla morte della madre, Lydia prova un profondo
                                                  dolore; ma gli apparati scenici di cui riveste il
                                                  suo cordoglio la fanno giudicare commediante. Ella
                                                  ha delle amiche a cui vuol bene: in fondo alla
                                                  leggerezza della sua indole vi sono degli scatti
                                                  di bontà e di affetto; come tutti gli esseri umani
                                                  non è né completamente perversa né perfettamente
                                                  virtuosa</p>
                  <p>Le sue amiche l'abbandonano: Eva Seymour per
                                                  dedicarsi al marito idolatrato, Costanza Jeronima
                                                  per consacrarsi alla vita ascetica. Rimane sola,
                                                  si accorge che a poco a poco tutti la evitano, ed
                                                  intanto non può decidersi a mutar vita. L'avvocato
                                                  Calmi è il solo che le sia rimasto sinceramente
                                                  amico; senza sforzo, senza ostentazione egli è
                                                  un'eccellente pasta di scettico: studia Lydia col
                                                  suo occhio sagace e la giudica qual'è: un essere
                                                  che vuol sembrare più cattivo di quanto realmente
                                                  non sia.</p>
                  <p>Ha il buon gusto di dirglielo, di non farle mai
                                                  la corte, malgrado stiano a lungo insieme, soli,
                                                  in un'intimità compromettente. Tutta questa parte,
                                                  in cui è analizzata l'anima della fanciulla già
                                                  donna, la sua irrequietezza, i suoi malesseri, i
                                                  suoi sconforti, è di una grande bellezza.
                                                  Bisognerebbe citarne intere pagine per darne
                                                  un'idea ai lettori; mi contenterò di questo breve
                                                  passaggio. "Tutte le sere veniva per lei quel
                                                  momento fatale della solitudine; quando, automa
                                                  smontato, si lasciava cadere nella poltroncina,
                                                  colle membra rotte e floscie, la faccia lunga, i
                                                  muscoli del viso stirati, stanchi. L'ampio letto
                                                  la chiamava inutilmente. Ella aspirava nell'aria
                                                  chiusa, mista d'odor di fiori e di sigari,
                                                  l'ultimo suono che aveva dato apparenza di vita
                                                  alla sua triste vegetazione. Una poltrona
                                                  sgualcita, un giornale spiegazzato, un pizzico di
                                                  cenere in una conchiglia, ecco tutto ciò che le
                                                  avanzava della sua giornata; - e le voci d'uomo
                                                  rimaste, come un'eco, nei drappeggi e, talora
                                                  un'impronta polverosa sul tappeto. Non altro. I
                                                  romanzi di Daudet e di Flaubert - qualche volta
                                                  anche quelli di Belot - si trascinavano sui
                                                  mobili, presi, abbandonati, ripresi, avidamente
                                                  percorsi e poi gettati con immenso sconforto.
                                                  Quanto amore intorno a lei nei libri, negli
                                                  oggetti d'arte, nei pensieri, nei sottintesi! Che
                                                  lungo, insistente invito al godere!</p>
                  <p>"Tutte le sere, spogliandosi, in mezzo alle
                                                  fotografie di quelle donne belle e amate, sotto il
                                                  baldacchino viola, trattenuto alla testiera del
                                                  letto coi nodi azzurri d'amore, davanti allo
                                                  specchio che rifletteva la sua pallidezza
                                                  sofferente di vergine di trent'anni, Lydia pensava
                                                  che nessun uomo l'aveva baciata mai! Tanto
                                                  compromessa, tanto scettica, tanto iniziata ai
                                                  misteri della galanteria, e così pura che entrando
                                                  finalmente nel suo letto tremava sempre un poco,
                                                  rannicchiandosi coi ginocchi dentro la camicia e
                                                  le mani incrociate sul seno, presa da un
                                                  brivido."</p>
                  <p>La fatalità vuole che essa finisca per
                                                  innamorarsi di un miserabile, Keptsky, fattole
                                                  conoscere ad arte da una intrigante, la baronessa
                                                  Von Stern, amante di quell'uomo.</p>
                  <p>Lydia nella sua ingenuità, non sospetta di nulla;
                                                  li vede soltanto una volta, dopo una specie di
                                                  dormiveglia, di delizioso torpore, l'una vicino
                                                  all'altro accanto ad un pianoforte in una scena
                                                  che è fra le più magistrali del libro. Quando la
                                                  vigilia del matrimonio, Calmi le svela tutto, le
                                                  fornisce le prove della terribile verità, Lydia si
                                                  uccide con un elegante revolver, quasi un
                                                  gingillo, per entrare in quella calma eterna non
                                                  mai provata sulla terra. Dando uno sguardo
                                                  d'assieme all'opera di Neera, ciò che si potrebbe
                                                  rimproverarle è la parte ancora un po' larga che
                                                  ella fa alla narrazione personale, che è tanto
                                                  meno efficace dell'obbiettiva rappresentazione.
                                                  Invece di raccontare quel che un personaggio ha
                                                  fatto bisognerebbe che il romanziere lo lasciasse
                                                  agire sotto gli occhi del lettore. Il fatto agito
                                                  ha un rilievo, una vita, che il fatto raccontato
                                                  non può conseguire; l'attenzione del lettore è
                                                  attirata più saldamente; le creature dell'arte
                                                  escono più forti e più sane. Ma, ripeto, il
                                                  progresso di Neera è anche qui notevole, e si può
                                                  essere profeti a buon patto predicendo che
                                                  l'ingegno artistico di lei, svolgendosi nella sua
                                                  fase più completa, ella ci darà un libro dove le
                                                  ultime traccie della sua personalità saranno
                                                  scomparse.</p>
                  <p>Meno fondato è l'altro rimprovero che le è stato
                                                  fatto, di una slegatura nell'organismo del suo
                                                  romanzo. Libri come questi, dove non è
                                                  propriamente la composizione di un quadro, ma il
                                                  delineamento di un ritratto, hanno una struttura
                                                  lor propria; i salti, le digressioni, vi sono
                                                  necessarie, ed è anzi nella varietà dei momenti
                                                  nei quali la figura è considerata che essa può
                                                  prendere consistenza. Le scene della vita
                                                  elegante, le ricche decorazioni, le conversazioni
                                                  mondane, quel che si chiama l'ambiente, è
                                                  riprodotto con molta efficacia. Vi è, in tutto,
                                                  una spigliatezza, una sicurezza, una padronanza di
                                                  sé non molto frequenti tra i nostri scrittori e
                                                  che più spesso si ammirano nei Francesi. E con
                                                  fine ironia Neera non fa leggere alla sua eroina
                                                  romanzi italiani! - Ciascun metodo d'arte nasconde
                                                  una speciale conclusione filosofica; il fenomeno
                                                  rettorico è il segno di un fenomeno psicologico,
                                                  per modo che basta conoscere a quale scuola
                                                  estetica uno scrittore appartiene per definire il
                                                  suo concetto etico, l'idea ch'egli si fa della
                                                  vita. La scuola del naturalismo conduce ad un
                                                  concetto pessimista; non è qui il caso di indagare
                                                  le ragioni del fatto; basterà accertarlo. Così
                                                  Neera, accostandosi al metodo dell'osservazione,
                                                  non vede più roseo, ha perduto le antiche
                                                  persuasioni di fede, di contento, di felicità, che
                                                  una punta di fine umorismo soltanto temperava, per
                                                  accostarsi alle nere visioni del pessimismo
                                                  letterario moderno. "Ho provato ogni cosa - dice
                                                  la sua Lydia - Perché dovrei rassegnarmi?...
                                                  Perchè dovrei lottare? Non ho nessun ideale che mi
                                                  sostenga; non ho nemmeno più la possibilità di
                                                  godere..." E molti anni prima, quando la vita
                                                  scorreva per lei facile, invidiata, quando la
                                                  canna di un revolver non l'affascinava ancora col
                                                  suo freddo luccichio, ad una amica che l'accusava
                                                  di non comprendere l'amore, ella rispondeva: "Ma
                                                  di chi la colpa? Dov'è l'amore? Io non lo conosco.
                                                  Oh! è proprio vero che per essere felici a questo
                                                  mondo bisogna essere o una bestia o un Dio. Non
                                                  sono abbastanza bestia... prendi nota che il mio
                                                  dolore è questo!" Certo, le opinioni che un autore
                                                  attribuisce ai suoi personaggi non sono da
                                                  considerarsi come sue proprie; ma la tristezza che
                                                  Neera ha messo in questo libro è grande; ed ella
                                                  stessa, in uno scritto recente, ha confermate le
                                                  scettiche risultanze del metodo
                                                  dell'osservazione.</p>
                  <p>"Lo scetticismo che ci rimproverate, quasi fosse
                                                  per nostra scelta che siamo scettici, noi lo
                                                  subiamo fatalmente. Esso è frutto inevitabile
                                                  dell'osservazione; esso ha torturata la nostra
                                                  mente e dilaniati i nostri cuori prima di uscire
                                                  dalle nostre pagine, dove voi non vedete altro che
                                                  dell'analisi e dove noi abbiamo messo delle
                                                  lagrime. Voi ci rimproverate di dipingere il
                                                  brutto, ma questo brutto allagante, universale,
                                                  colpisce assai più i nostri cuori eccessivamente
                                                  sensibili, di quello che non li colpisca la rara
                                                  eccezione del bello; e quando siamo battuti,
                                                  feriti, sofferenti, è invano che ci venite a
                                                  chiedere i sorrisi dell'ottimismo..." Ottimismo,
                                                  pessimismo, importano del resto fino ad un certo
                                                  punto: la vita è quella che è. L'artista vive per
                                                  l'arte, ed è l'arte che bisogna domandargli.</p>
                  <p>Federico de Roberto.</p>
                  <p>(da: GIORNALE DI SICILIA, 22 aprile 1888)</p>
               </div>
            </div>
         </div>
      </back>
   </text>
</TEI>
